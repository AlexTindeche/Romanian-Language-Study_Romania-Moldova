
Premier League: Egal între Manchester United şi Tottenham, scor 2-2. Radu Drăguşin a debutat la noua sa echipă
sport
2024-01-14T20:32:41
Echipa engleză Tottenham a încheiat la egalitate duminică seara, în deplasare, scor 2-2, cu Manchester United, în etapa a 21-a din Premier League. La Tottenham a debutat şi fundaşul român Radu Drăguşin.
 Manchester United a început excelent meciul de pe Old Trafford, cu un gol marcat în minutul 3, de Rasmus Hojlund. În minutul 19 londonezii au egalat prin Richarlison, care a primit de la Pedro Porro. Gazdele au terminat prima repriză în avantaj, după golul lui Marcus Rashford, din minutul 40.
 Tottenham a egalat imediat după startul reprizei secunde, prin Rodrigo Betancur, în minutul 46 şi acesta a fost scorul final. Radu Drăguşin a debutat în Premier League, fiind trimis în teren de antrenorul Ange Postecoglou în minutul 85, în locul lui Oliver Skipp. Drăguşin a jucat timp de 11 minute, meciul având şase minute de prelungire.
 În clasament, Tottenham se află pe locul 5, cu 40 de puncte, iar Manchester United este pe locul 7, cu 32 de puncte.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Poliţiştii Capitalei s-au sesizat din oficiu cu privire la o postare pe reţelele de socializare care ar fi instiga public la săvârşire de infracţiuni / O femeie de 36 de ani a fost dusă la audieri / Sunt făcute cercetări
social
2024-01-14T20:24:00
Poliţişti de la Direcţiei Generale de Poliţie a Municipiului Bucureşti, Secţia 18 Poliţie, s-au sesizat din oficiu, duminică, cu privire la infracţiunea de „instigarea publică la săvârşirea de infracţiuni”, după ce în mediul online, prin rin intermediul unei reţele de socializare, a fost postat un mesaj, care instiga la săvârşirea de infracţiuni. Ei au adus la audieri, la Secţia 13 de poliţie o femeie în vârstă de 36 de ani, iar cercetările continuă. Este vorba despre activista civică Angi Şerban care s-a întrebat, într-o postare pe Facebook, de ce un bărbat „stă cu puşca printre protestatari” şi „dacă în democraţie, la un protest paşnic iese poliţia cu puşca, nu cumva e legitim să iasă şi poporul cu cocktailu'?. Ea are şi pagina „Fata cu goarna - Angi Şerban”. Este vorba despre poliţistul care a îndreptat arma din dotare către o maşină care s-ar fi dus spre protestatari la manifestaţia de pe Centura Constanţei.
 „În fapt, la data de 14 ianuarie 2024, în mediul online, prin intermediul unei reţele de socializare, a fost postat un mesaj, care instiga la săvârşirea de infracţiuni. În urma activităţilor specifice efectuate de către poliţişti, a fost identificată persoana care administrează contul de pe respectiva reţea de socializare. În urma relaţionării cu Parchetul de pe lângă Judecătoria Sectorului 5, a fost emis un mandat de aducere, pe numele femeii, în vârstă de 36 de ani”, arată comunicatul de presă al Poliţiei Capitalei.
 Sursa citată mai spune că, în baza mandatului de aducere, cu sprijinul poliţiştilor din cadrul Secţiei 13 Poliţie, aceasta a fost condusă la sediul subunităţii de poliţie, în vederea audierii.
 „Cercetările sunt continuate de către poliţişti din cadrul Secţiei 18 Poliţie, sub supravegherea Parchetului de pe lângă Judecătoria Sectorului 5, sub aspectul săvârşirii infracţiunii de “instigarea publică”, faptă prevăzută de articolul 368 din Codul penal”, adaugă sursa menţionată.
 Angi Şerban a postat, pe Facebook, un mesaj adresat Ministerului de Interne în care întreabă de ce stă un bărbat cu puşca printre protestatari, şi dacă nu e legitim în acest context ca lumea să iasă cu „cocktailu'”.

 „Ministerul Afacerilor Interne, Romania de ce stă băiatul ăsta cu puşca printre protestatari? E cumva ea îndreptată către maşina aia mică? De când am ieşit din democraţie şi am intrat în dictatură militară? Să ieşiţi public să ne explicaţi ce caută trupele speciale acolo! De urgenţă! Şi aş mai avea o întrebare: Dacă în democraţie, la un protest paşnic iese poliţia cu puşca, nu cumva e legitim să iasă şi poporul cu cocktailu'?”, a scris ea,sâmbătă seara, pe contul ei de Facebook.
 De asemenea, duminică, aceasta a scris că poliţia o plimbă între secţii pentru a o audia, pentru că a luat-o de la o adresă la care nu domiciliază.
 „M-a luat Poliţia Română de la o adresa la care nu domiciliez, cu mandat de aducere pentru instigare publică. M-au dus la Secţia 13 şi acum la Secţia 18. Mă plimbă între secţii. Domnule Cătălin Predoiu, de unde ştie poliţia unde dormeam în kwrwl gol mai devreme? Îmi ascultă Ministerul Afacerilor Interne, Romania telefonul fără mandat?”, a scris Şerban.
 Centura Constanţei a fost blocată sâmbătă seara de protestatari, care acuză autorităţile că nu îi lasă să protesteze şi că poliţiştii au venit înarmaţi. De altfel, un poliţist a îndreptat arma din dotare către o maşină care s-ar fi dus spre protestatari. Reprezentanţii Inspectoratului de Poliţie al Judeţului Constanţa au afirmat că arma respectivă avea muniţie neletală.
   
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal feminin: CSM Bucureşti, înfrângere în deplasare cu Brest, în grupa A din Liga Campionilor
sport
2024-01-14T20:20:00
Campioana CSM Bucureşti a fost învinsă duminică, în deplasare, de formaţia Brest, scor 24-21 (13-10), în etapa a X-a din grupa A a Ligii Campionilor.


 Principalele marcatoare ale partidei au fost Coatanea 7 goluri, Lassource 4, Dembele 4, pentru gazde, respectiv Arntzen 5, Neagu 4, Nikolic 4, pentru CSM.
 Din lot au absentat Crina Pintea şi sora ei Andreea Ailinicăi, rămase acasă din cauza unei viroze.
 În etapa a IX-a s-au mai jucat partidele dintre IK Savehof – SG BBM Bietigheim 29-33, Odense – Gyor 30-31 şi Buducnost – DVSC Debrecen 21-27.
 Astfel, după 10 etape, liderul neînvins al grupei A este Gyor (20 puncte), iar CSM Bucureşti rămâne pe locul 4 (11).

 În primele etape, CSM Bucureşti a obţinut rezultatele: 28-24 cu Odense, 24-26 cu SG BBM Bietigheim, 23-27 cu Gyor, 41-26 cu IK Savehof, 28-30 cu Brest, 29-24 şi 44-26 cu Buducnost, 29-29 şi 30-23 cu DVSC Debrecen.
 În etapa viitoare, campioana României va juca pe teren propriu, cu IK Savehof, în 21 ianuarie.
 În grupa B a competiţiei evoluează şi vicecampioana Rapid Bucureşti.
 Deţinătoarea trofeului este Vipers Kristiansand.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Turcia: Gaziantep a pierdut, acasă, cu Fenerbahce, scor 0-1
sport
2024-01-14T20:17:25
Gaziantep, echipa turcă pregătită de tehnicianul român Marius Şumudică, a fost învinsă duminică, pe teren propriu, cu scorul de 1-0, de către Fenerbahce Istanbul, în etapa a 20-a din Super Lig.
 Gziantep a început meciul cu Florin Niţă, Alexandru Maxim şi Denis Drăguş titulari, iar prima repriză s-a încheiat fără gol. După pauză, Fenerbache a ratat un penalti, prin Edin Dzeko, în minutul 50, dar elevii lui Ismail Kartal s-au impus cu 1-0 după ce Irfan Can Kahveci a marcat în minutul 81 şi a adus victoria oaspeţilor. Maxim a fost înlocuit în minutul 89.
 În clasament, Fenerbahce este lider, cu 53 de puncte. Gaziantep este pe locul 16, cu 21 de puncte.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un suporter al echipei Bolton Wanderers a murit după ce ar fi suferit un stop cardiac la meciul cu Cheltenham Town
sport
2024-01-14T20:16:50
Iain Purslow, suporter al echipei Bolton Wanderers, a murit după ce ar fi suferit un stop cardiac în timpul meciului de acasă cu Cheltenham Town, disputat sâmbătă, relatează bbc.com.
 Bărbatul în vârstă de 71 de ani a fost resuscitat de personalul medical şi paramedicii de la stadion, însă a decedat la spital.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal masculin, Campionatul European: Spania - România, scor 36-24, în grupa B
sport
2024-01-14T20:16:00
Naţionala de handbal masculin a României a fost învinsă duminică, la Mannheim, de reprezetantiva Spaniei, scor 36-24 (17-12), în al doilea meci din grupa B a Campionatului European din Germania, la care tricolorii joacă după 28 de ani.


 În pofida înfrângerii, România a arătat un joc curajos, chiar entuziasmant pe alocuri, iar principalii marcatori ai partidei au fost Dedu 4 goluri, Nistor 4, Buzle 3, Ghiţă 3, pentru România, respectiv Gomez 8, Fernandez 6, A. Duşebaev 4, pentru Spania, campioană europeană în 2018 şi 2020, respectiv vicecampioană en-titre.
 Duminică seară se va disputa şi a doua confruntare din grupa B, între Croaţia – Austria.
 În prima etapă, România a cedat cu Austria, scor 24-31, iar Croaţia a dispus de Spania, cu 39-29.
 România va disputa ultimul meci din grupa B în 16 ianuarie, cu Croaţia (19.00).

 Celelalte grupe au componenţa: Franţa, Macedonia de Nord, Elveţia, Germania (A), Islanda, Ungaria, Serbia, Muntenegru (C), Norvegia, Slovenia, Polonia, Insulele Feroe (D), Suedia, Ţările de Jos, Bosnia, Georgia (E) şi Danemarca, Portugalia, Cehia, Grecia (F).
 Primele două clasate se vor califica în grupele principale, în care meciurile se vor juca în intervalul 17-24 ianuarie, la Hamburg şi Koln. De acolo, tot primele două clasate vor merge mai departe, adică în semifinalele din 26 ianuarie, pentru ca partidele pentru medalii să aibă loc în 28 ianuarie, toate disputele fiind programate la Koln.
 Naţionala României a participat ultima dată la un turneu final de Campionat European la ediţia din 1996, când s-a clasat pe locul 9 din 12 echipe participante.
 Titlul european a fost câştigat în 2022 de Suedia.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Boloş, despre solicitarea protestatarilor legată de cerealele din Ucraina: Trebuie să înăsprim toate aceste măsuri care ţin de tranzitarea României / Introducem sigiliul electronic al mărfurilor 
economic
2024-01-14T20:08:00
Ministrul Finanţelor, Marcel Boloş, a afirmat în legătură cu solicitarea protestatarilor legată de cerealele din Ucraina şi a precizat că trebuie înăsprite toate măsurile care ţin de tranzitarea României. El a mai anunţat şi introducerea sigiliului electronic al mărfurilor. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cătălin Drulă: Nu ne lasă Comisia. Nu ne lasă PNRR. Nu ne lasă CCR. Nu vă lasă hoţia şi lăcomia din capul vostru, Marcele!
politic-intern
2024-01-14T19:59:00
Preşedintele USR Cătălin Drulă a afirmat că Guvernul Ciolacu a pus economia pe butuci, iar acum miniştrii din Executiv invocă drept pretext pentru a nu răspunde revendicărilor transportatorilor şi fermierilor, Comisia Europeană, PNRR sau Curtea Constituţională. „Nu vă lasă hoţia şi lăcomia din capul vostru, Marcele!”, i-a transmis Drulă premierului PSD.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Boloş, după discuţiile cu protestatarii: Zona aceasta de revendicări care ţine de decizia Comisiei Europene trebuie prezentată CE / Subvenţiile prin plăţile directe care se fac din fondurile europene în valoare de 13 miliarde de euro ar fi periclitate
social
2024-01-14T19:39:00
Ministrul Finanţelor, Marcel Boloş, a afirmat duminică, după discuţia avută cu protestatarii că zona de revendicări care ţine de decizia Comisiei Europene trebuie prezentată Comisiei şi a explicat că altfel ar putea fi periclitate subvenţiile prin plăţile directe care se fac din fonduri europene în valoare de 13 miliarde de euro. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Război în Ucraina: Parisul şi Berlinul vor sprijini Kievul "atât timp cât va fi necesar"
externe
2024-01-14T19:20:35
Parisul şi Berlinul îşi arată sprijinul pentru Kiev. Noul şef al diplomaţiei franceze, Stéphane Séjourné, şi omologul său german au reafirmat duminică determinarea ţărilor lor de a susţine Ucraina "atât timp cât va fi necesar" în faţa ofensivei Rusiei, relatează AFP.
 "Suntem pe deplin de acord" că "trebuie să îi susţinem pe ucraineni atât timp cât este necesar", a declarat Stéphane Séjourné în timpul primei sale vizite în calitate de ministru la Berlin. "Acest lucru înseamnă că trebuie să organizăm iniţiative coordonate la nivel european" privind "apărarea valorilor şi intereselor noastre", a adăugat ministrul, care a vizitat Kievul cu o zi înainte, fără a da mai multe detalii.
 Şefa diplomaţiei germane, Annalena Baerbock, a împărtăşit punctul de vedere al Franţei. "A trebui să fim alături de Ucraina atât timp cât este necesar, până când Rusia se va retrage" de pe teritoriul ucrainean, a spus ministrul. Preşedintele rus Vladimir "Putin nu se opreşte" în acest război, "el nu vrea să se oprească", a adăugat ea.
 Luarea de poziţie a celor doi miniştri intervine într-un moment în care Kievul este îngrijorat de faptul că aliaţii săi europeni şi americani sunt din ce în ce mai reticenţi în a-i acorda mai mult ajutor pentru a contracara invazia rusă. Preşedintele ucrainean Volodimir Zelenski a încercat în ultimele săptămâni să îşi remobilizeze aliaţii. "Uneori, ezitările partenerilor noştri în ceea ce priveşte ajutorul financiar şi militar acordat Ucrainei nu fac decât să sporească curajul şi forţa Rusiei", a declarat el la Vilnius la 10 ianuarie.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Scrimă: Alexandra Predescu – bronz la Berlin, în etapa de Cupă Mondială la spadă seniori
sport
2024-01-14T19:11:33
Spadasina română Alexandra Predescu a câştigat duminică medalia de bronz la etapa de Cupă Mondială disputată în Germania, Weißer Bär von Berlin.
 Alexandra Predescu, sportivă legitimată la CSA Steaua Bucureşti, a participat la concursul berlinez alături de alte cinci spadasine tricolore. Alexandra a ieşit din grupe cu patru victorii din şase meciuri disputate. S-a calificat pe tabloul preliminar, de 128, unde a dispus de Konstanze Grabher (Austria), cu 15-8.
 Pe tabloul principal, Alexandra Predescu a trecut de Patricie Proksikova (Cehia) cu 15-11 (primul tur); de Alessia Pizzini (Italia) cu 15-13 (16-imi); de Emilia Rossatti (Italia) cu 12-10 (optimi) şi de Noemi Moeschlin (Elveţia) cu 15-10 (sferturi), cedând în semifinale în faţa Alexandrei Ehler (Germania), cu 8-15. Alexandra s-a clasat pe locul al treilea, cucerind medalia de bronz a întrecerii.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Sute de transportatori protestează în municipiul Constanţa - VIDEO
social
2024-01-14T19:01:00
Sute de transportatori protestează duminică seara, în municipiul Constanţa, pe mai multe bulevarde, ei fiind însoţiţi de echipaje de poliţie şi jandarmi. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Lider al fermierilor după întâlnirea cu ministrul Finanţelor: Nu s-a ajuns la niciun acord / Protestele vor continua 
social
2024-01-14T18:48:00
Unul dintre liderii fermierilor, Dănuţ Andruş, a afirmat duminică, după întâlnirea avută la Ministerul Finanţelor, că nu s-a ajuns la niciun acord şi că protestele vor continua.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Australian Open: Novak Djokovici, după victoria din primul tur: Parcă aş fi jucat cu mine, în oglindă!
sport
2024-01-14T18:39:53
Tenismanul sârb Novak Djokovici, liderul clasamentului ATP,  a declarat duminică, după victoria cu Dino Prizmic, tânărul croat de 18 ani, că acesta poate face lucruri mari în carieră, pentru că are un potenţial uriaş.
 „Are atât de mult potenţial. Are deja tot ce ar avea nevoie şi încă se poate îmbunătăţi. Îmi place foarte mult modul în care este prezent mental pe teren. Nu renunţă niciodată.
 M-am simţit de parcă joc împotriva mea, în oglindă. Nu are slăbiciuni, într-adevăr. Merită toate aplauzele. Este un jucător uimitor care s-a descurcat incredibil de bine pe teren. Acesta este momentul lui", a spus Djokovici, care a ţinut să sublinieze că „Putea să fie cu uşurinţă şi meciul lui. A dat dovadă de o mentalitate şi rezistenţă deosebite. Cu siguranţă vreau să fiu în colţul lui. Aşa că sper că mă va invita, pentru că va face nişte lucruri mari în cariera lui, asta e sigur", a încheiat Djokovici.
 În turul întâi al Australian Open, Novak Djokovici l-a învins pe Dino Prizmic, un croat venit din calificări, locul 178 ATP. Victoria nu a fost însă una simplă. Meciul a durat patru ore şi un minut, iar Djokovici s-a impus în cinci seturi, cu 6-2, 5-6(5), 6-3, 6-4.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Iranul le-a eliberat pe cauţiune pe jurnalistele încarcerate pentru că au relatat despre moartea Mahsei Amini
externe
2024-01-14T18:32:28
Iranul le-a eliberat pe cauţiune pe cele două jurnaliste încarcerate timp de peste un an pentru că au relatat despre moartea Mahsei Amini, care a declanşat proteste la nivel naţional, relatează bbc.com.
 Niloufar Hamedi, în vârstă de 31 de ani, şi Elaheh Mohammadi, în vârstă de 36 de ani, sunt jurnalistele eliberate pe cauţiune, a anunţat presa iraniană.
 Amini a murit în arest după ce a fost reţinută de poliţia iraniană a moralităţii.
 Ea fusese reţinută pentru că ar fi încălcat regulile stricte care le impun femeilor să-şi acopere părul cu hijab sau cu un văl.
 Medicul legist a atribuit moartea sa unor afecţiuni medicale preexistente, dar un expert al ONU în domeniul drepturilor omului a declarat că dovezile au stabilit că tânăra a murit "ca urmare a bătăilor" aplicate de poliţia moralităţii.

 Hamedi, care a lucrat pentru ziarul reformist Shargh, a dat vestea morţii lui Amini. Ea i-a fotografiat pe tatăl şi pe bunica Mahsei Amini îmbrăţişându-se după ce au aflat că fiica lor a murit şi a postat fotografia online cu menţiunea: "Rochia neagră de doliu a devenit steagul nostru naţional".
 Mohammadi a lucrat pentru Ham-Mihan, de asemenea un ziar reformist, şi a scris despre funeraliile lui Amini în oraşul său natal, Saqqez. Ea a descris modul în care sute de persoane în doliu au strigat "Femeie, viaţă, libertate".
 Primele proteste au avut loc după înmormântarea lui Amini, iar revoltele s-au răspândit rapid în întreaga ţară, cu revendicări care mergeau de la mai multe libertăţi până la răsturnarea statului.
 Cele două jurnaliste au fost arestate la scurt timp după începerea protestelor şi au fost acuzate de colaborare cu guvernul SUA şi de complicitate împotriva securităţii naţionale.
 Ele au fost condamnate la 13 şi, respectiv, 12 ani de închisoare.
 Potrivit presei, cauţiunea a fost stabilită la 200.000 de dolari (155.000 de lire sterline), iar femeilor li s-a interzis să părăsească ţara.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Autospecială a Poliţiei Rutiere Cluj, implicată într-un accident soldat cu pagube materiale
social
2024-01-14T18:31:14
O autospecială a Poliţiei Rutiere Cluj a fost implicată, duminică după amiază, într-un accident soldat cu pagube materiale. Evenimentul s-a produs în condiţiile în care un şofer care a virat la stânga nu a acordat prioritate maşinii Poliţiei, pe o stradă din Cluj Napoca. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Prahova: Un fost şef al Şcolii de Agenţi de Poliţie din Câmpina, cercetat împreună cu alte persoane într-un dosar de braconaj şi uz de armă fără drept
social
2024-01-14T18:27:00
Poliţiştii prahoveni cercetează cinci persoane într-un dosar de braconaj cinegetic şi uz de armă fără drept, acestea fiind suspectate că au împuşcat, la finalul anului trecut, mai multe animale  în cadrul unor partide de vânătoare organizate ilegal. Printre suspecţi se numără un fost şef al Şcolii de Agenţi de Poliţie „Vasile Lascăr” din Câmpina, în prezent pensionat. El şi alţi doi suspecţi au stat 24 de ore în arest, după ce a fost reţinut în acest dosar. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Premier League: Everton - Aston Villa 0-0
sport
2024-01-14T18:24:58
Echipa engleză Aston Villa a terminat la egalitate duminică, în deplasare, scor 0-0, cu Everton, în etapa a 21-a din Premier League.
 Oaspeţii au reuşit să înscrie pe Goodison Park, dar golul din minutul 18 al lui Alex Moreno a fost anulat de VAR din cauza unui ofsaid la Leon Bailey. În continuare partida a fost disputată, cu ocazii de ambele părţi însă nu s-a înscris nici un gol şi s-a încheiat 0-0.
 Aston Villa este, în continuare, pe locul al treilea din clasament, cu 43 de puncte, iar Everton încearcă, fără succes, să se depărteze de zona retrogradării. „Caramelele” se află pe locul 17, cu 17 puncte.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal feminin: Rapid Bucureşti – Metz Handball, scor 31-34, în grupa B a Ligii Campionilor
sport
2024-01-14T18:22:35
Vicecampioana Rapid Bucureşti a fost învinsă duminică, pe teren propriu, de formaţia Metz Handball, scor 34-31 (16-18), în meci contând pentru etapa a X-a din grupa B a Ligii Campionilor.


 Principalele marcatoare ale partidei au fost Korsos 7 goluri, Fernandez 7, pentru Rapid, respectiv Bouktit 12, Jorgensen 6, pentru Metz. De la Rapid au absentat Buceschi, Grozav, Polman şi Gonzalez.
 În etapa a X-a s-au mai jucat partidele dintre FTC Budapesta – Team Esbjerg 28-33, Vipers – Krim Ljbljana 29-23 şi MKS Lubin – Ikast 26-35.
 După 10 etape în grupa B, Team Esbjerg este lider, cu 18 puncte, iar Rapid Bucureşti se află pe locul 7, cu 7 puncte.
 Rezultatele obţinute de Rapid Bucureşti în primele runde sunt: 28-30 cu Team Esbjerg, 26-25 Zaglebie Lubin, 27-35 cu Ikast, 24-24 cu FTC Budapesta, 22-33 cu Metz Handball, 27-22 şi 24-25 cu Krim Ljubljana, 30-29 şi 30-35 cu Vipers.

 În runda următoare, Rapid Bucureşti va juca în deplasare, cu Ikast, în 21 ianaurie.
 În grupa A din Liga Campionilor joacă şi campioana CSM Bucureşti.
 Deţinătoarea trofeului este formaţia Vipers Kristiansand.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Radu Drăguşin nu este titular în Manchester United – Tottenham
sport
2024-01-14T17:58:22
Fundaşul român Radu Drăguşin nu va începe ca titular în echipa lui Tottenham, meciul de duminică, din etapa a 21-a a Premier League, cu Manchester United.
 Antrenorul lui Tottenham Hotspur, Ange Postecoglou, a decis să nu înceapă înfruntarea cu Manchester United, de pe Old Trafford, cu Radu Drăguşin ca titular în centrul apărării londonezilor. Postecoglou l-a păstrat pe bancă pe românul venit la echipă în această săptămână, Drăguşin având şansa să debuteze în Anglia pe parcursul meciului.
 Tottenham va începe meciul din etapa a 21-a din Pemier League cu o linie de apărare formată din Pedro Porro, Cristian Romero, Micky van de Ven şi Destiny Udogie.
 În urma absenţelor din atac, Postecoglou va începe însă partida de pe Old Trafford cu o altă nouă achiziţie. Este vorba de atacantul german Timo Werner, care va evolua în avanposturi, alături de brazilianul Richarlison şi galezul Brennan Johnson.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cinci imigranţi care încercau să traverseze Canalul Mânecii către Marea Britanie au murit în apele franceze
externe
2024-01-14T17:48:44
Cinci imigranţi care încercau să traverseze Canalul Mânecii către Marea Britanie au murit în apele franceze, la primele ore ale zilei de duminică, au declarat autorităţile locale franceze, citate de Reuters. 
 Mica ambarcaţiune în care se aflau s-a răsturnat în timp ce încerca să se lanseze de pe o plajă din Wimereux, la sud de Calais, a declarat un oficial pentru Reuters, adăugând că o persoană aflată în stare critică a fost transportată la spitalul din Boulogne, nordul Franţei.
 Zeci de oameni au fost scoşi din apa rece, dar efortul de salvare peste noapte a fost complicat, deoarece apele erau prea puţin adânci pentru ambarcaţiunile marinei franceze care au venit în ajutor, a declarat prefectura locală într-un comunicat.
 Temperatura mării a fost de aproximativ 9 grade Celsius, se arată în comunicat.
 Se crede că persoanele decedate sunt irakieni şi sirieni, a relatat ziarul local La Voix du Nord.

 Ministrul britanic de Externe David Cameron a spus că informaţiile despre decese sunt sfâşietoare şi arătă de ce Marea Britanie a trebuit să-şi revizuiască sistemul de migraţie, un angajament cheie al prim-ministrului Rishi Sunak înainte de alegerile aşteptate anul acesta.
 Sunak încearcă să facă progrese în planul său contestat de a deporta solicitanţii de azil în Rwanda, iar legislaţia pentru a bloca alte contestaţii în instanţă va reveni în parlament în această săptămână.
 ”În cele din urmă, singura modalitate prin care poţi opri bărcile este să distrugi modelul traficanţilor de oameni. Odată ce vom face asta, vom putea să prăbuşim şi mai mult acest comerţ”, a declarat Cameron pentru televiziunea BBC.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un fost primar al oraşului rus Vladivostok, condamnat pentru corupţie, s-a înrolat pentru a lupta în Ucraina şi a plecat pe front
externe
2024-01-14T17:36:37
Un fost primar al oraşului rus Vladivostok s-a înrolat pentru a lupta în Ucraina şi a plecat pe front, după ce a fost condamnat la 12 ani de închisoare pentru corupţie, a informat duminică ziarul Kommersant, citându-l pe avocatul său, transmite Reuters. 
 Oleg Gumeniuk, fost primar de Vladivostok, a fost condamnat anul trecut la 12 ani de închisoare pentru luare de mită în valoare de 38 de milioane de ruble (432.000 de dolari).
 El a ocupat funcţia de primar din 2018 până în 2021, demisionând pe fondul unui val de critici la adresa istoricului său din partea oficialilor locali şi federali.
 ”Conform unui ordin emis lui Gumeniuk, el trebuia să se prezinte la unitatea sa militară pe 22 decembrie”, a spus Kommersant, care l-a citat pe avocatul lui Gumeniuk, Andrei Kitaev.
 Kitaev nu a putut fi contactat pentru un comentariu imediat.

 Zeci de mii de prizonieri ruşi s-au oferit voluntari pentru serviciul în Ucraina, profitând de o ofertă de clemenţă pentru cei care supravieţuiesc stagiilor lor pe front.
 În decembrie, Kommersant a relatat că Alexander Tiutin, un om de afaceri din Sankt Petersburg, care ispăşea o pedeapsă de 23 de ani pentru că a ordonat crime prin contract, până când s-a înscris să lupte în Ucraina, a fost arestat din nou pentru că a pus la cale mai multe crime.
 Recrutarea prizonierilor a fost iniţial făcută de grupul de mercenari Wagner, al cărui lider Evgheni Prigojin a fost ucis într-un accident de avion din august 2023, după o revoltă eşuată împotriva conducerii militare a Rusiei în iunie.
 Ministerul rus al Apărării a adoptat de atunci tactica, formând unităţile Storm-Z parţial din voluntarii condamnaţi şi recrutaţi direct din închisori.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Jaqueline Cristian joacă luni la Australian Open, Sorana Cîrstea intră în competiţie marţi. Marţi evoluează şi la dublu o româncă
sport
2024-01-14T17:31:03
Jaqueline Cristian, locul 84 WTA, va juca luni în primul tur la Australian Open, fază în care o va întâlni pe sportiva cehă Katerina Siniakova, numărul 49 mondial.
 Meciul va fi al treilea de pe terenul 5, după o confruntare de simplu masculin şi una de simplu feminin. Primul meci, cel masculin, va începe la ora 02.00, astfel că Jaqueline Cristian probabil va începe în jurul orei 07.00.
 Marţi, va juca în primul tur Sorana Cîrstea, locul 26 WTA şi favorită 22. Ea o va întâlni pe chinezoaica Yafan Wang, numărul 97 mondial. Va fi al treilea meci de pe terenul 13, după două confruntări de simplu masculin, dintre care prima va începe la ora 02.00.
 Marţi va juca şi Ana Bogdan, la dublu. Românca şi colega sa, spaniola Rebeka Masarova, vor înfrunta în primul tur echipa Ulrikke Eikeri/ Catherine Harrison (Norvegia/SUA). Meciul va fi al doilea de pe terenul 5.
 La simplu, Ana Bogdan, locul 66 WTA, a fost eliminată, duminică, în runda inaugurală, de sportiva cehă Brenda Fruhvirtova, venită din calificări, locul 110 mondial, scor 2-6, 6-4, 6-3.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Avioanele franceze Mirages ar putea întări forţele aeriene ale Ucrainei
externe
2024-01-14T17:16:00
Ucraina nu va putea renunţa peste noapte la aeronavele sovietice în favoarea celor occidentale, iar avioanele militare franceze ar putea coexista pe aerodromurile ucrainene cu cele americane şi sovietice, a declarat duminică şeful Forţelor Aeriene Ucrainene, Mikola Oleşciuk, transmite Reuters. 
 De când a început invazia Rusiei în Ucraina, în februarie 2022, Kievul a presat aliaţii occidentali să furnizeze arme şi muniţii din ce în ce mai sofisticate, inclusiv vehicule blindate, tancuri, rachete cu rază lungă de acţiune şi avioane de luptă F-16 fabricate în SUA.
 Este aşteaptat ca primele avioane F-16 să sosească în Ucraina mai târziu în 2024, deşi impactul lor asupra războiului ar putea fi limitat de puterea forţelor aeriene ruse.
 Comandantul forţelor terestre ale Ucrainei a declarat vineri că Kievul are nevoie de mai multe avioane militare pentru efortul său de război, cum ar fi avioanele de atac americane A-10 Thunderbolt II, pentru a sprijini infanteria şi avioanele care ar putea trage rachete de croazieră cu rază lungă de acţiune.
 Comandantul Forţelor Aeriene Ucrainene, Mikola Olesşciuk, spune că nu numai A-10-urile americane, ci şi avioanele franceze Dassault Mirages ar putea intra în serviciu în Ucraina.

 ”Prin urmare, împreună cu F-16, şi MiG-29 vor funcţiona pe cer şi este posibil ca puterea de luptă a bombardierelor Su-24M să fie îmbunătăţită de Mirage-2000D, iar aeronavele de atac Su-25 să fie întărite de A-10 Thunderbolt II”, a spus Oleshchuk în aplicaţia de mesagerie Telegram.
 Mirage 2000 este un avion de luptă francez multirol, cu un singur motor, din a patra generaţie.
 "Prioritatea de astăzi este, desigur, F-16, pentru care piloţii ucraineni sunt deja recalificaţi. Cu toate acestea, experţii noştri studiază şi alte oportunităţi de creştere a potenţialului de luptă al aviaţiei în general", a spus Oleshchuk.
 Preşedintele ucrainean Volodimir Zelenski a declarat în septembrie că a încheiat ”un acord foarte important privind pregătirea piloţilor noştri în Franţa”, în conversaţia cu preşedintele Emmanuel Macron. El nu a explicat ce formare va fi urmată.
 Franţa nu are avioanele de luptă F-16.
 Ucraina a primit recent promisiuni pentru F-16 din partea Danemarcei şi Ţărilor de Jos. Ţara are avioane de război Rafale de fabricaţie franceză şi avioane Mirage 2000 din generaţia anterioară.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

La Liga: Girona a făcut doar un egal la Almeria, 0-0
sport
2024-01-14T17:08:14
Echipa spaniolă Girona a încheiat la egalitate duminică, în deplasare, scor 0-0, cu formaţia Almeria, ultima clasată în campionatul spaniol. Meciul a contat pentru etapa a 20-a din La Liga.
 Girona nu s-a putut impune la Almeria, „lanterna roşie” a campionatului spaniol, şi a care nu adunase decât cinci puncte până acum. Oaspeţii au avut şi un jucător eliminat, pe Aleix Garcia, care a primit direct cartonaş roşu, în minutul 80.
 Girona are 49 de puncte şi se află pe prima poziţie în La Liga, unde va rămâne şi după această etapă, în care Real Madrid nu va juca.
 Almeria a adunat al şaselea punct şi este tot pe ultima poziţie a clasamentului.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Regele Danemarcei Frederik al X-lea a urcat duminică pe tron, succedându-i mamei sale, regina Margrethe a II-a
externe
2024-01-14T16:39:16
Regele Danemarcei Frederik al X-lea a urcat duminică pe tron, succedându-i mamei sale, regina Margrethe a II-a, care a abdicat oficial după o domnie de 52 de ani, mari mulţimi de oameni fiind adunaţi în capitală pentru a asista la acest eveniment istoric, transmite Reuters. 
 Margrethe, în vârstă de 83 de ani, a uimit naţiunea în ajunul Anului Nou când a anunţat că intenţionează să devină primul monarh danez din aproape 900 de ani care renunţă voluntar la tron.
 Succesiunea a fost oficializată în momentul în care Margrethe a semnat declaraţia de abdicare, în timpul unei şedinţe a Consiliului de Stat în parlament, a spus palatul regal.
 Danemarca, una dintre cele mai vechi monarhii din lume, nu are o ceremonie de încoronare.
 La întâlnire au participat reprezentanţi ai guvernului, Margrethe, Frederik, în vârstă de 55 de ani, soţia sa născută în Australia, Mary, în vârstă de 51 de ani, care acum este regină, şi fiul lor cel mai mare, Christian, în vârstă de 18 ani, care este noul moştenitor la tron.

 La aproximativ o oră după semnare, premierul Mette Frederiksen urma să proclame noul rege pe balconul parlamentului, iar Frederik va ţine un scurt discurs.
 La temperaturi aproape de îngheţ, zeci de mii de oameni din toată Danemarca s-au adunat în capitală pentru a asista la evenimente, în semn al popularităţii uriaşe de care se bucură monarhia în naţiunea de aproape şase milioane.
 "Am venit astăzi aici pentru că aceasta este istoria care se face în faţa ochilor noştri. Trebuia doar să fim aici", a spus Soren Kristian Bisgaard, 30 de ani, pilot.
 El bea şampanie cu trei prieteni, stând pe scaune de camping în faţa parlamentului.
 "Îmi place foarte mult familia regală. Eu însumi am fost în Gărzile Regale, stând de pază la palatul regal. Sunt foarte mândru că am făcut asta şi că sunt aici astăzi", a spus el.
 Mai târziu, după-amiază, noul rege şi regina urmau să se întoarcă cu trăsura de cai înapoi la reşedinţa lor, Amalienborg, un complex regal construit în anii 1750 şi situat în centrul Copenhagăi.
 Cuplul va continua să locuiască cu Margrethe, care îşi va păstra titlul de regină, în Amalienborg, deşi în palatele lor din complexul octogonal.
 CUPLUL DE PUTERE REGALĂ
 Margrethe, care în trecut spusese că va rămâne pe tron pe viaţă, nu a oferit un motiv exact pentru decizia ei de a demisiona, dar a spus că o intervenţie chirurgicală majoră la spate pe care a suferit-o în februarie anul trecut a făcut-o să se gândească la viitorul ei.
 ”S-ar putea să creadă că prinţul Frederik este pregătit să preia conducerea acum. Are 55 de ani şi poate că regina a vrut să evite o situaţie în care ar fi un rege foarte, foarte bătrân, aşa cum s-a întâmplat cu prinţul Charles”, a spus Lars Hovbakke Sorensen, istoric şi profesor asociat la University College Absalon din Danemarca.
 Regele britanic avea 73 de ani când a urcat pe tron după ce mama sa, Regina Elisabeta, a murit în septembrie 2022, la vârsta de 96 de ani.
 Noul rege şi regina din Danemarca preiau tronul într-un moment de sprijin public uriaş şi entuziasm pentru monarhie.
 Cel mai recent sondaj realizat după ce Margrethe a anunţat că va abdica a indicat că 82% dintre danezi se aşteaptă ca Frederik să se descurce bine sau foarte bine în noul său rol, în timp ce 86% au spus acelaşi lucru despre Mary.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Tenis: Sabalenka trece în turul secund la Australian Open, unde va înfrunta o jucătoare de 16 ani
sport
2024-01-14T16:37:32
Jucătoarea de tenis din Rusia Arina Sabalenka s-a calificat duminică în turul al doilea al primului turneu de mare şlem al anului, Australian Open. Ea va juca împotriva unei cehoaice în vârstă de 16 ani
 Aryna Sabalenka (25 de ani, locul 2 WTA), cap de serie numărul 2 al turneului de la Australian Open, a învins-o categoric, în primul tur, pe tânăra jucătoare germană Ella Seidel (18 ani, locul 173 WTA). Sabalenka, deţinătoarea trofelului, s-a impus în două seturi, scor 6-0, 6-1, după numai 53 de minute de joc.
 În turul secund, Sabalaneka o va avea ca adversară pe cehoaica în vârstă de 16 ani Brenda Fruhvirtova, locul 107 WTA.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Diplomaţi de top discută la Davos o formulă de pace pentru Ucraina
externe
2024-01-14T16:15:13
Ucraina a continuat să îşi promoveze formula sa de pace pentru a pune capăt a aproape doi ani de război cu Rusia, la o întâlnire a consilierilor de securitate naţională din întreaga lume, duminică, la Davos, transmite Reuters. 
 Preşedintele ucrainean Volodimir Zelenski, care urmează să se adreseze Forumului Economic Mondial (WEF) de la Davos mai târziu în cursul săptămânii, nu a participat la sesiunea de dimineaţă, de deschidere, care a inclus 81 de participanţi din ţări şi organizaţii internaţionale.
 Zelenski a fost reprezentat de şeful său de cabinet, Andri Iermak, la discuţiile de duminică, la care au participat şi reprezentantul special al SUA pentru redresarea economică a Ucrainei, Penny Pritzker, precum şi James O'Brien, secretarul de stat adjunct al SUA pentru afaceri europene şi eurasiatice.
 Pe măsură ce preocupările cresc cu privire la sprijinul continuu al SUA pentru războiul din Ucraina în timpul unui an electoral, consilierul pentru securitate naţională Jake Sullivan şi secretarul de stat Antony Blinken sunt aşteptaţi să se adreseze WEF, care începe oficial luni seară.
 Elveţia, care a găzduit reprezentanţii NSA (Agenţiei Naţionale pentru Securitate a SUA), a declarat că discuţiile de pace din Ucraina au ca scop finalizarea principiilor ”pentru o pace durabilă şi justă în Ucraina”, la nivelul consilierilor de securitate naţională.

 Principiile, a spus Elveţia într-o declaraţie de săptămâna trecută, ar trebui să formeze baza pentru următoarele etape ale procesului de pace.
 Rolul Sudului Global în discuţiile privind formula de pace ale Ucrainei a intrat în centrul atenţiei la Davos.
 Multe dintre ţările nealiniate din Africa, America Latină, Orientul Mijlociu şi Asia, care au rămas în mare parte pe marginea problemei Ucrainei, vor fi reprezentate în staţiunea montană elveţiană în această săptămână.
 Nuhu Ribadu, consilierul pentru securitate naţională al Nigeriei, a putut fi văzut participând la întâlnirea NSA.
 Iermak a spus că au fost participanţi din 18 ţări asiatice, 12 ţări africane şi 6 ţări din America de Sud.
 ”Ţările din Sudul Global sunt din ce în ce mai implicate în munca noastră”, a spus Iermak pe contul său de Telegram.
 Ucraina, cu sprijinul puternic din partea aliaţilor săi, a spus în mod constant că nu va renunţa până când nu va recupera fiecare porţiune de teritoriu pe care Rusia a luat-o. Cu toate acestea, nu este clar dacă ţările din Sudul Global sunt de acord cu aceasta ca formulă de pace.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Serie A: Lazio – Lecce 1-0, în etapa a 20-a
sport
2024-01-14T16:06:41
Echipa italiană Lazio Roma a învins duminică, pe teren propriu, scor 1-0, formaţia Lecce, într-un meci din etapa a 20-a a Serie A.
 În prima repriză ambele echipe au jucat slab, fără ritm şi cu erori comise la finalizare. Lazio a avut o şansă de gol în minutul 13, la Isaksen. În partea secundă, Felipe Anderson a reuşit să înscrie unicul gol al meciului în minutul 58 şi, chiar dacă oaspeţii au căutat golul până la final, s-a încheiat 1-0 pentru Lazio, care a ajuns la a patra victorie consecutivă în campionat.
 Lazio este pe locul şase în campionat, cu 33 de puncte, în timp ce Lecce ocupă poziţia a 13-a, cu 21 de puncte.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Atletico Madrid: Angel Correa, victima unui jaf armat
sport
2024-01-14T16:05:43
Jucătorul echipei Atlético Madrid, Angel Correa, a fost victima unui jaf armat la domiciliul său din capitala Spaniei, relatează RMC Sport.
 Hoţii au luat bani şi bijuterii Nicio persoană nu a fost rănită.
 Potrivit Cope, Angel Correa jaful a avut loc, sâmbătă, în jurul orei 21.00. Patru bărbaţi înarmaţi care purtau cagule au cerut toate bijuteriile şi banii disponibili.
 Guardia Civil, care s-a deplasat la domiciliul argentinianului pentru a strânge toate probele, nu a raportat răniţi.
 El nu este primul jucător de la Atlético Madrid care este victima unui jaf la domiciliu, Alvaro Morata şi Thomas Partey fiind şi ei victimele unor incidente similare în trecut.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Atletico Madrid: Angel Correa, victima unui jaf armat
sport
2024-01-14T16:05:43
Jucătorul echipei Atlético Madrid, Angel Correa, a fost victima unui jaf armat la domiciliul său din capitala Spaniei, relatează RMC Sport.
 Hoţii au luat bani şi bijuterii Nicio persoană nu a fost rănită.
 Potrivit Cope, Angel Correa jaful a avut loc, sâmbătă, în jurul orei 21.00. Patru bărbaţi înarmaţi care purtau cagule au cerut toate bijuteriile şi banii disponibili.
 Guardia Civil, care s-a deplasat la domiciliul argentinianului pentru a strânge toate probele, nu a raportat răniţi.
 El nu este primul jucător de la Atlético Madrid care este victima unui jaf la domiciliu, Alvaro Morata şi Thomas Partey fiind şi ei victimele unor incidente similare în trecut.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Incendiu într-un apartament din Cluj Napoca / Nu a fost nevoie de evacuarea locatarilor din bloc
social
2024-01-14T15:56:25
Un incendiu a izbucnit, duminică după amiază, într-un apartament situat într-un bloc de locuinţe din Cluj Napoca. Pompierii au intervenit rapid şi au stins flăcările, fără a fi nevoie de evacuarea locatarilor din celelalte apartamente. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Patru răniţi, într-un accident produs pe DN 73, în judeţul Argeş / Două dintre victime sunt minore
social
2024-01-14T15:51:21
Patru persoane au fost rănite, duminică după amiază, după ce autoturismul în care se aflau a derapat şi s-a izbit violent de un cap de pod. Două dintre victime sunt minore, fiind vorba despre un copil de 11 ani şi unul de 14. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Papa Francisc: Războiul este ”o crimă împotriva umanităţii”
externe
2024-01-14T15:38:23
Papa Francisc a declarat duminică că războiul este ”o crimă împotriva umanităţii”, în timp ce a reiterat apelul la pace în Ucraina şi Orientul Mijlociu, transmite Reuters. 
 ”Să nu uităm acest lucru (...) Oamenii au nevoie de pace, lumea are nevoie de pace”, a spus papa după rugăciunea săptămânală Angelus.
 În rugăciune, el a îndemnat oamenii să nu-i uite pe cei care suferă din cauza ”cruzimii războiului” în mai multe părţi ale lumii.
 El a cerut în repetate rânduri pacea în Ucraina şi în războiul din Gaza.
 ”Să ne rugăm ca cei care au putere asupra acestor conflicte să reflecteze asupra faptului că războiul nu este calea de a le rezolva, deoarece seamănă moartea civililor şi distruge oraşele şi infrastructura”, a spus Papa.

 Duminică s-au împlinit 100 de zile de când oamenii înarmaţi ai Hamas au ieşit din Gaza pentru a lansa cel mai mortal atac din istoria Israelului, declanşând o campanie israeliană de eliminare a Hamas, care a ucis zeci de mii de palestinieni şi a devastat enclava palestiniană.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Constanţa: Bărbat de 83 de ani, surprins de jandarmi în timp ce pretindea favoruri sexuale de la minore 
social
2024-01-14T15:26:00
Un bărbat de 83 de ani a fost surprins de jandarmi în timp ce pretindea favoruri sexuale de la minore, iar fapta a avut loc în apropierea Gării Constanţa. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Europol Constanţa, după ce un poliţist a îndreptat arma către o maşină la protestul transportatorilor: Este regretabil acest gest / Este de condamnat decizia lui Predoiu de a accepta să folosească poliţiştii pe post de scut pentru a bloca dreptul constituţional de a manifesta
social
2024-01-14T15:21:25
Conducerea Sindicatului Europol Constanţa a afirmat că este regretabil gestul poliţistului care sâmbătă seara, a îndreptat arma către o maşină în timpul protestului transportatorilor de pe Centura municipiului Constanţa şi a precizat că este de condamnat decizia ministrului Afacerilor Interne, Cătălin Predoiu, de a accepta să folosească poliţiştii pe post de scut pentru a bloca dreptul constituţional de a manifesta. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Emanuel Gyenes, locul 23 în etapa a şaptea a Raliului Dakar

sport
2024-01-14T15:15:53
Emanuel „Mani” Gyenes (Autonet Motorcycle Team) a ocupat locul 23 în etapa a şaptea a Raliului Dakar la clasa moto, desfăşurată între Riad şi Al Duwadimi, pe distanţa de 483 kilometri.

 Gyenes a încheiat parcursul în şase ore, 15 minute şi 12 secunde.
 Etapa a fost câştigată de chilianul Jose Ignacio Cornejo .
 În clasamentul general, Gyenes ocupă locul 20.
 Etapa a opta va avea loc luni, între Al Duwadimi şi Halil, pe distanţa de 458 kilometri.

  
    
    
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Sute de pompieri se luptă duminică cu un incendiu scăpat de sub control în apropierea capitalei Perth a Australiei de Vest
externe
2024-01-14T15:09:13
Sute de pompieri se luptă duminică cu un incendiu scăpat de sub control în apropierea capitalei Perth a Australiei de Vest, determinând autorităţile să îndemne locuitorii aflaţi pe calea incendiului să se retragă, transmite Reuters. 
 Peste 25 de incendii au ars duminică în statul cu o suprafaţă vastă, locuitorii din comitatele rurale Gingin şi din apropiere de Chittering, la aproximativ 60 de km nord de Perth, fiind expuşi riscului incendiul uicare avansează rapid, potrivit autorităţilor pompierilor.
 Un sezon de incendii de vegetaţie cu risc ridicat este în desfăşurare în Australia, din cauza unui eveniment meteorologic El Nino, asociat cu evenimente precum cicloane, secete, valuri de căldură şi incendii de vegetaţie.
 Un purtător de cuvânt al Departamentului de Pompieri şi Servicii de Urgenţă a declarat că 240 de pompieri se luptă cu incendiul, care se afla la nivel de urgenţă, cel mai înalt nivel de ameninţare.
 ”Dacă drumul este liber, plecaţi acum într-un loc mai sigur”, a spus agenţia pe site-ul său.

 Incendiul, care a ars peste 417 de hectare acoperite cu tufe, a izbucnit sâmbătă.
 Meteorologii australieni au emis duminică un avertisment pentru ”pericol extrem de incendiu” în unele părţi ale statului Australia de Vest, pe fondul alertei de caniculă în vigoare de sâmbătă.
 În Perth, s-a prognozat o temperatură maximă de 35 de grade Celsius, cu peste trei grade peste maxima medie din ianuarie a oraşului, potrivit datelor de la meteorologii.
 Ultimele două sezoane de incendii din Australia au fost liniştite în comparaţie cu devastatoarea ”vara neagră” 2019-2020 cu incendii de vegetaţie care au devastat o zonă de dimensiunea Turciei şi au ucis 33 de persoane.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - Circulaţia şe desfăşoară pe banda doi, pe DN2, în Afumaţi / Banda unu va fi ocupată pe timpul nopţii de autocamioanele protestatarilor / Manifestaţii la Suceava şi în judeţul Cluj / Traficul a fost reluat în Cluj - FOTO
social
2024-01-14T14:39:00
Circulaţia rutieră se desfăşoară îngreunat, cu viteză redusă, pe DN2, în localitatea Afumaţi, judeţul Ilfov, din cauza autovehiculelor transportatorilor şi fermierilor, care protestează pentru anumite revendicări socio-profesionale, pe banda unu a ambelor sensuri de mers, transmite Centrul Infotrafic din IGPR. La Suceava, fermierii şi transportatorii au ieşit din nou să protesteze. Ei au dus utilajele şi autovehiculele pe drumul european E85 – DN2, care duce către punctul de trecere a frontierei Siret. Ei se află la aproximativ doi kilometri de vamă, fără a bloca punctul de trecere a frontierei. Protest este în continuare şi în judeţul Cluj. Protestatarii au ieşit cu autovehiculele pe DN15, între localităţile Câmpia Turzii şi Luna. Traficul rutier a fost reluat pe DN 15, între localităţile Câmpia Turzii şi Luna, judeţul Cluj, însă circulaţia se desfăşoară îngreunat, cu viteză redusă, protestele continuă, mai spune Centrul Infotrafic din IGPR.  Circulaţia rutieră a fost deviată de pe DN 2, localitatea Afumaţi, judeţul Ilfov, pe DJ 100 şi DJ 200, prin localitatea Ştefăneştii de Jos, pe direcţia către Bucureşti, pentru autovehiculele mai mici de 3,5 tone, în vederea fluidizării traficului.
 UPDATE - Crculaţia rutieră se desfăşoară pe banda doi a ambelor sensuri de mers ale DN2, în localitatea Afumaţi, judeţul Ilfov. Banda 1 va fi ocupată pe timpul nopţii de autocamioanele protestatarilor care au anunţat că vor continua manifestaţiile, anunţă Centrul Infotrafic din IGPR.
 UPDATE - Circulaţia rutieră a fost reluată pe DN 2, în localitatea Afumaţi, judeţul Ilfov, însă autovehiculele mai mari de 3,5 tone se deplasează foarte greu, cu viteză minimă, precizează Centrul Infotrafic din IGPR.
 Autoturismele (sub 3,5 tone) sunt deviate pe ruta ocolitoare de pe DJ 100 - DJ 200, prin localitatea Ştefăneştii de Jos.
 UPDATE - Traficul rămâne blocat pe DN2, în Vama Siret, judeţul Suceava, mai indică sursa citată.    
 UPDATE - Reprezentanţi ai Jandarmeriei Suceava au declarat, pentru News.ro, că în timpul manifestaţiei nu s-au desfăşurat incidente şi nu a fost nevoie ca autorităţile să instituie baraje pe drumuri pentru a împiedica intrarea autovehiculelor protestatarilor în localităţi.
 Protest este în continuare şi în judeţul Cluj. Protestatarii au ieşit cu autovehiculele pe DN15, între localităţile Câmpia Turzii şi Luna.
 Poliţia recomandă şoferilor să evite drumurile blocate de protestatari şi anume DN2, în Vama Siret, judeţul Suceava, şi DN15, între localităţile Câmpia Turzii şi Luna din judeţul Cluj.
 ŞTIREA INIŢIALĂ - Din acest motiv, sursa citată recomandă conducătorilor auto să evite această zonă şi să folosească rutele alternative: direcţia Urziceni - Bucureşti: DN 2 - DJ 100 - DJ 200, prin loc. Ştefăneştii de Jos; direcţia Bucureşti - Urziceni: DN CB - DJ 100 - DJ 300, prin loc. Găneasa.
 Şi sâmbătă, în contextul protestelor transportatorilor şi ale fermierilor, pe autostrada A6 Balinţ-Lugoj, la intrare în municipiul Lugoj, judeţul Timiş, traficul rutier este blocat pe sensul de coborâre dinspre autostradă către DN6 (Varianta Ocolitoare a Mun. Lugoj), din cauza coloanei de autovehicule ce se deplasează cu viteză redusă pe DN6, anunţă Centrul Infotrafic din IGPR. După aproximativ cinci ore, traficul a fost reluat normal atât pe autostrada A6 Balinţ-Lugoj, cât şi pe DN6.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Schi: Lara Gut-Behrami a obţinut a 40-a victorie la Cupa Mondială. Ania Caill, locul 46 la Super-G, la Altenmarkt-Zauchensee
sport
2024-01-14T14:21:12
Schioarea elveţiană Lara Gut-Behrami a câştigat duminică al doilea Super-G de la Altenmarkt-Zauchensee, în Austria, obţinând astfel a 40-a victorie în Cupa Mondială de schi alpin.
 Aflată deja pe locul 3 în primul Super-G din staţiunea austriacă, vineri, şi pe locul 6 la coborâre, sâmbătă, ea a fost cea mai rapidă duminică, cu un minut, 14 secunde şi 95 de sutimi, şi s-a impus în faţa austriecelor Cornelia Huetter (locul 2, 25 sutimi) şi Mirjam Puchner (+26 sutimi).
 Românca Ania Monica Caill a fost pe ultimul loc, 46, cu 1.19:03.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal feminin: CSM Târgu Jiu, a doua înfrângere în grupa D a European League
sport
2024-01-14T14:19:08
Echipa de handbal feminin CSM Târgu Jiu a fost învinsă duminică, pe teren propriu, de formaţia Costa del Sol, scor 35-25 (16-13), în al doilea meci din grupa D a European League.


 Principalele marcatoare ale partidei au fost Gavrilă 6 goluri, Ciolan 6, pentru gazde, respectiv Rodriguez 8, Jimenez 7, pentru formaţia vizitatoare.
 În cealaltă partidă a etapei vor juca, tot duminică, Sola HK - Mosonmagyarovari KC.
 CSM Târgu Jiu a debutat cu eşec în grupa D, scor 27-33 cu Mosonmagyarovari KC, iar următoarea rundă va juca în Norvegia, cu Sola HK, în 20 ianuarie.
 CSM Târgu Jiu s-a calificat în grupa D după ce a trecut în preliminarii de formaţia suedeză Onnereds HK (29-27, 26-23).

 În grupa B a European League joacă şi Dunărea Brăila, calificată tot după meciuri în tururile preliminare, iar în grupa C a fost repartizată direct Gloria Bistriţa.
   
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Australian Open: Djokovici a pierdut un set în meciul cu numărul 178 mondial, dar s-a calificat în turul doi
sport
2024-01-14T14:17:00
Sârbul Novak Djokovici, numărul 1 mondial, s-a calificat, duminică, în turul doi la Australian Open, după ce a trecut de croatul Dino Prizmic, locul 178 ATP, venit din calificări.
 Djokovici s-a impus cu scorul de 6-2, 6-7 (5/7), 6-3, 6-4, în faţa jucătorului de 18 ani.
 Meciul a durat patru ore şi un minut.
 În turul doi, Djokovici va evolua cu învingătorul meciului dintre australianul Alexei Popirin, locul 43 mondial, şi un alt australian, Marc Polmans, locul 156 mondial şi beneficiar al unui wild-card.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Soldaţi israelieni au ucis patru militanţi care se infiltrau din Liban în Israel
externe
2024-01-14T14:16:11
Soldaţi israelieni au făcut schimb de focuri cu militanţi care încercau să treacă din Liban în Israel şi au ucis patru dintre ei, a anunţat duminică armata israeliană, citată de Reuters. 
 Soldaţii se aflau în patrulare în Har Dov, în jurul zonei disputate Shebaa Farms, potrivit declaraţiei militarilor, când i-au observat pe cei patru, care au deschis focul asupra forţelor israeliene.
 ”În timpul schimburilor de foc, forţele IDF (Forţele de Apărare ale Israelului) au efectuat foc de artilerie şi mortiere spre zonă”, a spus armata.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Superliga: FC Botoşani l-a transferat pe mijlocaşul Zoran Mitrov
sport
2024-01-14T13:49:40
FC Botoşani a anunţat, duminică, transferul mijlocaşului ofensiv Zoran Mitrov, ultima oară la Petrolul Ploieşti
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un vulcan a erupt duminică în sud-vestul Islandei, punând în pericol un oraş din apropiere
externe
2024-01-14T13:30:59
Un vulcan a erupt duminică în sud-vestul Islandei, reprezentând o ameninţare imediată pentru un oraş de pescari din apropiere, care fusese evacuat din cauza temerilor de erupţie, au declarat autorităţile, citate de Reuters. 
 Transmisiunile live de dimineaţa devreme de la faţa locului au arătat fântâni de rocă topită care curg din fisurile din pământ, fluxul de lavă portocaliu strălucind pe cerul întunecat.
 Erupţia a început la nord de oraşul Grindavik, care sâmbătă a fost evacuat pentru a doua oară din cauza temerilor că o erupţie ar fi iminentă, pe fondul unui roi de activitate seismică, au declarat autorităţile.
 Islanda a încercat în ultimele săptămâni să construiască bariere de pământ şi rocă pentru a împiedica lava să ajungă la Grindavik, dar cea mai recentă erupţie părea să fi pătruns în apărare.
 ”Conform primelor imagini transmise de zborul de supraveghere al Gărzii de Coastă, s-a deschis o fisură de ambele părţi ale digului de apărare, care au început să fie construite la nord de Grindavík”, a anunţat Biroul Meteorologic Islandez (IMO) într-un comunicat.

 ”Lava curge acum spre Grindavík. Pe baza măsurătorilor efectuate de elicopterul Gărzii de Coastă, perimetrul este acum la aproximativ 450 de metri (1.500 de picioare) de cele mai nordice case din oraş”, a adăugat acesta.
 Aceasta este a doua erupţie vulcanică din peninsula Reykjanes din sud-vestul Islandei în mai puţin de o lună şi al cincilea focar din 2021.
 Luna trecută, o erupţie a început în sistemul vulcanic Svartsengi, pe 18 decembrie, după evacuarea completă a celor 4.000 de locuitori din Grindavik şi închiderea staţiunii geotermale Blue Lagoon, un punct turistic popular.
 Peste 100 de locuitori din Grindavik s-au întors în ultimele săptămâni, înainte de ordinul de evacuare reînnoit de sâmbătă, potrivit autorităţilor locale.
 Agenţia de protecţie civilă din Islanda a declarat duminică că şi-a ridicat nivelul de alertă la ”urgenţă”, cel mai înalt pe o scară de trei niveluri, semnalând că a început un eveniment care ar putea provoca daune oamenilor, comunităţilor, proprietăţilor sau mediului.
 Situată între plăcile tectonice eurasiatice şi nord-americane, două dintre cele mai mari de pe planetă, Islanda este un punct seismic şi vulcanic fierbinte, deoarece cele două plăci se mişcă în direcţii opuse.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Caroline Wozniacki s-a calificat în turul doi la Australian Open
sport
2024-01-14T13:15:26
Caroline Wozniacki, fostul număr 1 mondial, care a câştigat Australian Open în 2018 şi a revenit vara trecută dintr-o retragere sportivă de trei ani şi jumătate, s-a calificat, duminică, în turul doi la Melbourne.
 Wozniacki a beneficiat de retragerea polonezei Magda Linette în primul tur. Daneza conducea cu 6-2, 2-0 după 55 de minute de joc, când Linette, care suferea vizibil de dureri de spate, s-a retras.
 Mamă a doi copii mici, daneza în vârstă de 33 de ani a revenit în competiţii vara trecută şi a ajuns imediat în optimi la US Open.
 Ea nu a mai jucat de atunci până în ianuarie.
 În turul doi la Australian Open, Wozniacki va evolua cu rusoaica Maria Timofeeva, venită din calificări.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Satu Mare: Procurorii DIICOT au prins în flagrant un bărbat cu 70 de grame de cristal, 3-CMC, un drog de mare risc în maşină / El a fost arestat preventiv pentru 30 de zile - FOTO
social
2024-01-14T13:09:59
Procurorii DIICOT de la Biroul Teritorial Satu Mare au prins în flagrant un bărbat care avea în autoturism, în scopul comercializării, aproximativ 70 grame de cristal (3-CMC, drog de mare risc), ascunsă în diverse spaţii din habitaclu. La percheziţii, au fost identificate şi ridicate 53 de plicuri conţinând substanţă portionată, pregătite pentru a fi puse in vânzare, o cutie şi trei plicuri cu substanţă cristalină, 36 de plicuri transparente cu urme de substanţă, un cântar de precizie,  o sabie, sume de bani, precum şi alte mijloace de probă. Tribunalul Satu Mare a dispus arestarea preventivă a acestuia, pentru o perioadă de 30 de zile.
 „La data de 13.01.2024, procurorii Direcţiei de Investigare a Infracţiunilor de Criminalitate Organizată şi Terorism – Biroul Teritorial Satu Mare au dispus reţinerea unui inculpat, cercetat sub aspectul săvârşirii infracţiunii de trafic de droguri de mare risc. Măsura a fost luată după ce inculpatul a fost prins în flagrant deţinând în autoturism în scopul comercializării, cantitatea de aproximativ 70 grame de cristal (3-CMC, drog de mare risc), ascunsă în diverse spaţii din habitaclu”, arată comunicatul de presă al DIICOT.
 Sursa citată mai spune că, în urma punerii în executare a mandatelor de percheziţie domiciliară au fost identificate şi ridicate 53 de plicuri conţinând substanţă portionată, pregătite pentru a fi puse in vânzare, o cutie şi 3 plicuri cu substanţă cristalină, 36 de plicuri transparente cu urme de substanţă, un cântar de precizie,  o sabie, sume de bani, precum şi alte mijloace de probă.     În cursul zilei  de sâmbătă,  judecătorul de drepturi şi libertăţi din cadrul Tribunalului Satu Mare a dispus  arestarea preventivă a inculpatului, pentru o perioadă de 30 de zile.
 Activităţile judiciare au fost realizate împreună cu poliţiştii Serviciului de Combatere a Criminalităţii Organizate Satu Mare.    
 Acţiunea a beneficiat de sprijinul  poliţiştilor din cadrul Biroului Rutier Satu Mare şi al jandarmilor Inspectoratului de Jandarmi Judeţean Satu Mare. DIICOT mai face precizarea că, pe întreg parcursul procesului penal, persoanele cercetate beneficiază de drepturile şi garanţiile procesuale prevăzute de Codul de procedură penală, precum şi de prezumţia de nevinovăţie.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un bărbat a încercat să violeze o vânzătoare, într-un magazin din Câmpeni, judeţul Alba. Femeia a reuşit să fugă şi a anunţat Poliţia, suspectul fiind arestat
social
2024-01-14T12:49:37
Un bărbat din localitatea Câmpeni, judeţul Alba, este cercetat pentru tentativă de viol, după ce a intrat într-un magazin din localitatea sa natală şi a încercat să o violeze pe vânzătoare. Femeia a reuşit să scape şi a anunţat Poliţia, agresorul fiind arestat preventiv. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Reacţiile liderilor mondiali la rezultatul alegerilor de sâmbătă din Taiwan
externe
2024-01-14T12:46:00
Liderii străini şi alţi oficiali au reacţionat la rezultatul alegerilor de sâmbătă din Taiwan, câştigate de candidatul la preşedinţie al Partidului Democrat Progresist (DPP), Lai Ching-te. Partidul lui Lai susţine identitatea separată a Taiwanului şi respinge pretenţiile teritoriale ale Chinei, relatează Reuters. 
 BIROUL PENTRU AFACERI DIN TAIWAN AL CHINEI
 Biroul de Afaceri din Taiwan al Chinei a declarat că victoria lui Lai nu va schimba peisajul de bază al relaţiilor din strâmtoare.
 Într-o declaraţie difuzată de agenţia de presă Xinhua, Chen Binhua, purtătorul de cuvânt al biroului, a afirmat că rezultatele au arătat că Partidul Democrat Progresist nu poate reprezenta opinia publică principală de pe insulă.
 PREŞEDINTELE SUA JOE BIDEN    
 ”Nu susţinem independenţa”, a spus Biden, când a fost solicitat să reacţioneze la alegerile de sâmbătă.
 Cu câteva ore înainte de deschiderea scrutinului, Washingtonul a avertizat că ”ar fi inacceptabil” ca ”orice” ţară să se amestece în alegeri.
 SECRETARUL DE STAT AL SUA ANTHONY BLINKEN
 Blinken l-a felicitat pe Lai pentru victoria sa şi pe oamenii din Taiwan pentru ”demonstrarea puterii sistemului lor democratic robust şi a procesului electoral”.
 Principalul diplomat american a continuat să reafirme politica SUA de a dori pace şi stabilitate în strâmtoarea Taiwan, precum şi relaţii între Beijing şi Taipei care sunt ”libere de constrângere şi presiune”.
 ”Aşteptăm cu nerăbdare să lucrăm cu Dr. Lai şi liderii tuturor părţilor din Taiwan pentru a promova interesele şi valorile noastre comune şi pentru a promova relaţia noastră neoficială de lungă durată, în concordanţă cu politica SUA, o singură China. Suntem încrezători că Taiwan va continua să servească drept exemplu pentru toţi cei care luptă pentru libertate, democraţie şi prosperitate”, se arată în declaraţia acestuia.
 MINISTRUL DE EXTERNE BRITANIC DAVID CAMERON
 Cameron l-a felicitat pe Lai şi DPP pentru victorie şi a spus că speră că Taiwanul şi China îşi vor reînnoi eforturile pentru a rezolva diferenţele în mod paşnic.
 ”Alegerile de astăzi sunt o dovadă a democraţiei vibrante din Taiwan. Sper că cele două părţi ale strâmtorii Taiwan îşi vor reînnoi eforturile pentru a rezolva diferenţele în mod paşnic, printr-un dialog constructiv, fără ameninţarea sau utilizarea forţei sau constrângerii”, a spus el într-o declaraţie.
 MINISTRUL DE EXTERNE JAPONEZ YOKO KAMIKAWA
 Japonia a oferit felicitări pentru alegerea lui Lai şi pentru votul fără probleme, a declarat ministrul de Externe Yoko Kamikawa, într-o declaraţie.
 ”Ne aşteptăm ca problema din jurul Taiwanului să fie rezolvată paşnic, prin dialog, contribuind astfel la pacea şi stabilitatea în regiune”, se arată în declaraţie.
 ”Pentru Japonia, Taiwanul este un partener extrem de crucial şi un prieten important, cu care împărtăşeşte valori fundamentale şi se bucură de relaţii economice strânse şi de schimburi interpersonale”, a spus acesta, reluând afirmaţiile obişnuite ale Japoniei despre Taiwan.
 MINISTERUL DE EXTERNE RUS
 Purtătoarea de cuvânt a Ministerului rus de Externe, Maria Zakharova, comentând după vot, a declarat că Moscova continuă să privească Taiwanul ca parte integrantă a Chinei.
 PREŞEDINTELE CAMEREI INFERIOARE A PARLAMENTULUI A FRANŢEI, YAEL BRAUN-PIVET
 ”Îl felicit pe @ChingteLai, pentru alegerea sa ca preşedinte al #Taiwan. Toate cele mai bune urări democraţiei taiwaneze şi alegătorilor săi, dintre care mulţi merg la vot. Mai mult decât oricând, trebuie să continuăm să lucrăm împreună pentru apărarea legii şi păcii peste Strâmtoare”, a spus Braun-Pivet într-o postare pe X.
 MINISTERUL FEDERAL DE EXTERNE AL GERMANIEI
 Biroul Federal de Externe al Germaniei i-a felicitat duminică pe aleşii, pe toţi alegătorii şi candidaţii care au participat la alegerile din Taiwan.
 ”Germania are relaţii strânse şi bune cu Taiwanul în multe sectoare şi doreşte să le extindă în cadrul politicii sale de o singură China”, a spus biroul de externe într-un comunicat.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Alba: Bărbat cercetat penal după ce a scos bani din contul altei persoane, la un ATM, profitând de faptul că aceasta nu închisese sesiunea contactless
social
2024-01-14T12:42:12
Un bărbat care a scos bani de la un ATM din Alba Iulia, din contul unei persoane care folosite aparatul înaintea sa şi nu închisese sesiunea contactless, este cercetat penal de către poliţişti. El a fost depistat la jumătate de an de la comiterea faptei. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Benzema a lipsit de la reunirea echipei Al Ittihad. Anturajul jucătorului dă vina pe ciclonul din Mauritius
sport
2024-01-14T12:32:40
Atacantul Karim Benzema a lipsit de la reluarea antrenamentelor echipei Al Ittihad şi a fost exclus din lotul care va efectua un stagiu de pregătire în Dubai. Marca a contactat anturajul lui Karim Benzema pentru a afla motivul pentru care a lipsit. 
 Astfel, potrivit anturajului său, francezul este în prezent "blocat" în Insulele Mauritius, unde este aşteptat ciclonul Belal.
 Însă clubul saudit nu pare să fie convins de varianta francezului, subliniind că acesta era aşteptat la echipă vineri şi nu duminică.
 Plecat de la Real Madrid vara trecută, Benzema este sub contract cu Al Ittihad până în 2026.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Maramureş: Două persoane, arestate preventiv după ce au fost prinse cu peste 3 kilograme de 2MMC. Drogurile erau vândute către consumatori de pe raza acestui judeţ
social
2024-01-14T12:32:00
Procurorii DIICOT au prins în flagrant două persoane care deţineau peste trei kilograme de 2MMC, substanţă cu efect psihoactiv. Drogurile erau vândute către consumatori de pe raza judeţului Maramureş. Cei doi inculpaţi, care sunt rude, au primit mandate de arestare preventivă pentru 30 de zile. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

FCSB, victorie cu LASK Linz, scor 3-1, într-un meci amical în Turcia
sport
2024-01-14T12:13:50
Echipa FCSB a învins, duminică dimineaţă, cu scorul de 3-1, formaţia LASK Linz, într-o partidă amicală disputată în Turcia.
 Pentru FCSB au punctat Luis Phelipe, Florinel Coman şi David Miculescu.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Doi fraţi de 2 ani şi jumătate şi de 1 an şi 3 luni au o boală genetică extrem de rară. Mama copiilor, medic: Nu pot sta, nu pot vorbi, nu pot merge. Speranţa, o terapie genică pe care o pot face în Australia. Costul - 600.000 de euro pentru fiecare
social
2024-01-14T12:00:00
”Într-o zi de miercuri a început febra şi până sâmbătă copilul a paralizat complet, a rămas doar cu mişcări de globi oculari”, îşi aminteşte Mădălina Voinea, medic rezident de obstetrică-ginecologie la Spitalul Malaxa din Capitală, episodul în urma căruia cel de-al doilea copil al său, Mario, acum în vârstă de 2 ani şi jumătate, a fost diagnosticat cu parapareză spastică ereditară tip 56, o afecţiune genetică foarte rară. Şi aceasta după ce fiul mai mare, David, fusese tratat cu succes în Italia de leucemie şi în timp ce era din nou însărcinată. Mario este cel de-al zecelea caz din lume, iar Medeea, sora lui mai mică, care a împlint un an şi trei luni, cel de-al 11-lea.

 Mădălina Voinea: Problemele noastre au început în urmă cu 3 ani
 „Problemele noastre au început în urmă cu 3 ani, până atunci eram oameni normali,cu  job-uri, cu tot ce trebuie ca să zic aşa, când pe 5 ianuarie 2021 primul nostru copil, la vremea aceea în vârstă de 4 ani, a fost diagnosticat cu leucemie acută limfoblastică. Atunci eram deja însărcinată cu cel de-al doilea copilaş, evident că am început să ne punem întrebări, să facem cercetări şi aşa ne-am dat seama că cel mai bine pentru copil este să facă tratamentul în străinătate, am ales să plecăm la Roma. Am ajuns acolo, copilul a intrat în tratament, a mers totul foarte bine, când David a terminat terapia intravenoasă, eu am născut cel de-al doilea copil.
 Sarcina cu cel de-al doilea copil a fost dispensarizată, cu controale regulate. Am născut la Roma. Naşterea celui de-al doilea copil a fost prin operaţie cezariană, a decurs totul foarte bine, copilul a fost luat în evidenţă acolo de pediatri, mergeam lunar la controale pediatrice. Când Mario, cel de-al doilea copil, avea şase luni, David terminase tratamentul mi-au dat ok-ul medicii dela Roma, hematologii, să ne întoarcem în ţara de origine”, povesteşte Mădălina Voinea.
 După emoţiile mari legate de tratamentul în străinătate al băiatului cel mare, David, a urmat diagnosticul crunt al lui Mario, cel de-al doilea copil al familiei, după ce familia a revenit în ţară, din Italia. În numai câteva zile, îşi aminteşte mama lui Mario, băiatul a ajuns să fie paralizat. Vestea că Mario are o afecţiune extrem de rară a venit pe când mama copiilor, Mădălina Voinea, era însărcinată cu cel de-al treilea copil.     
 „Într-o zi de miercuri a început febra şi până sâmbătă copilul a paralizat complet, a rămas doar cu mişcări de globi oculari”
 „În timp ce David avea tratament oral, citostatice, făceam aici controalele medicale şi luam legătura cu medicii de acolo. Viaţa noastră a decurs oarecum bine şi normal până când Mario a împlinit vârsta de 11 luni, când a avut o febră foarte înaltă, într-o zi de miercuri a început febra şi până sâmbătă copilul a paralizat complet, a rămas doar cu mişcări de globi oculari.
 Şi vă daţi seama, am mers la camera de gardă, am mers peste tot, la neurolog şi au început investigaţiile, i-au făcut analize de sânge, de urină, RMN, întâi la IOMC şi apoi la Spitalul Obregia, la secţia de neuropediatrie. Am făcut ulterior consult de genetică medicală, şi s-a ridicat suspiciunea că ar avea ceva genetic, o boală genetică care merge cu regres.
 Iar eu în timpul ăsta eram deja însărcinată cu cel de-al treila copil. Vestea a căzut ca un trăznet peste noi, faptul că cel de-al doilea copil are o boală genetică, eu fiind deja însărcinată avansat cu cel de-al treilea copil”, spune Mădălina Voinea.
 Exista o mare posibilitate ca şi cel de-al treilea copil, Medeea, să aibă aceeaşi afecţiune rară. După diagnosticul primit în România de către cel de-al doilea copil, familia a decis să meargă la un profesor renumit în Italia. Aşa Medeea a ajuns să fie diagnosticată încă de la naştere şi implicit să înceapă recuperarea, încă din primele luni de viaţă. Medeea este cel mai mic copil din lume care are această afecţiune. În urma unor teste genetice s-a dovedit că părinţii copiilor care au boala sunt la rândul lor purtători ai genei parapareză spastică ereditară tip 56. 
 „Am aflat că există şanse foarte crescute ca şi cel de-al treilea copil să aibă aceeaşi afecţiune ca şi Mario. Se numeşte parapareză spastică ereditară tip 56. Paraparezele spastice ereditare sunt un grup de afecţiuni neurodegenerative rare, ele sunt de mai multe tipuri şi cu diferite căi de transmitere. În cazul nostru, tip 56 este unul dintre cele mai rare, cu o prevalenţă de mai puţin de o persoană la un milion afectată.
 Sunt 10 sau 11 cazuri în  toată lumea de copii pe care noi îi cunoaştem, din câte înţeleg din studiile de specialitate ar fi cam 28 de cazuri luate în evidenţă, amestecate, copii versus adulţi.
 Ulterior am găsit în Italia un profesor care este neurogenetician, se ocupă doar de bolile acestea neurologice genetice, are un interes deosebit pentru parapareza spastică ereditară tip 56, el a mai văzut încă un pacient din Italia cu acest tip de boală, şi am mers şi la dânsul să vedem ce e de făcut. Când eram în Italia cu Mario, eu fiind deja însărcinată cu Medeea, am discutat cu domnul profesor de acolo ca la naşterea Medeei să-i recoltez sânge şi să-l trimit pentru testare. Dânsul s-a ocupat de diagnosticul ei şi aşa am aflat că Medeea are acelaşi lucru ca şi Mario. Acolo s-au completat investigaţiile, astfel încât i-au făcut şi puncţie lombară, i-au mai făcut însă un RMN cerebral şi de coloană vertebrală”, a  precizat Mădălina Voinea.
 Familia plăteşte sume foarte mari pentru şedinţele de recuperare ale lui Mario şi ale Medeei. Fiind însă cazuri extrem de puţine în toată lumea, nu se cunoaşte concret până unde poate merge evoluţia copiilor în urma acestor şedinţe. Familia însă încearcă orice posibilitate pentru a recupera măcar o parte din sănătatea copiilor. Şedinţele de specialitate pot ajunge şi până la 12.000 de lei pe lună, pentru ambii copii. 
 „Nu ne putem bucura niciodată pe deplin de o nouă achiziţie pe care au făcut-o. Nu pot sta, nu pot vorbi, nu pot merge”
 „Mario are acum 2 ani şi 6 luni, el a fost diagnosticat în urmă cu un an şi jumătate, face kinetoterapie, stimulare cognitivă, psihoterapie, terapie ocupaţională, nu a evoluat prea mult, încă nu poate să stea singur în şezut, pare să fie bine cognitiv, să înţeleagă tot ce se întâmplă în jurul lui, pare că înţelege limbajul, dar din păcate nu poate să vorbească, sunt afectaţi şi muşchii laringelui. Încercăm stimulări din toate punctele de vedere astfel încât să evolueze.
 Evoluţie care nu ştim unde va ajunge în felul acesta pentru că sunt prea puţine cazuri şi nu se cunosc date suficiente.
 Iar Medeea are acum aproape un an şi trei luni, ea este mai puţin afectată decât Mario, dar ce-i drept ea a făcut terapie încă de când avea două luni.
 Este o boală neurodegenerativă cu afectare progresivă, musculatura este foarte afectată, poate suferi recăderi oricând deci nu ne putem bucura niciodată pe deplin de o nouă achiziţie pe care au făcut-o deoarece le pot pierde oricând, muşchii sunt foarte afectaţi, hipotonie marcată adică nu pot sta, nu pot vorbi,nu pot merge, nu pot face nimic din ceea ce ar trebui să facă la vârsta lor. Amândoi ajung să facă câte 3, 4 ore de terapie pe zi, depinde de programul pe care îl au, undeva pe la 10, 12 mii de lei pe lună”, a spus mama copiilor.
 Speranţa pentru copiii care au boala genetică foarte rară vine din Australia. Acolo au loc studii şi cercetări susţinute de familia unui copil cu aceeaşi afecţiune, iar o terapie genică este în faze avansate, în decursul acestui an urmând a fi avizată. Vedeţi aici demersul familiei din Australia: https://ourmoonsmission.org/our-story/ . Părinţii au cerut sfatul medicilor români cu care au intrat în contact în toată această perioadă iar aceştia au spus că fraţii pot primi terapia, că merită să facă acest tratament. Părinţii copiilor au demarat şi o strângere de fonduri pentru Mario şi Medeea, pe pagina lor de Facebook: https://www.facebook.com/100086698242355/posts/pfbid02BGNcFTWuXyUs2dB2ruX4M7VRM8BGCSJ6WE18j4njdAnpmAHMzJYuX5BgkzvpvsWpl/?sfnsn=mo
 „Încă de când am aflat diagnosticul lui Mario, era în cercetare în Australia, cercetare plătită şi susţinută din toate punctele de vedere de părinţii unui alt copil la fel ca al meu, dar din Australia, se pare că proiectul a avansat atât de mult încât din trimestrul trei al anului curent va fi disponibilă terapia genică pentru ei. Tratamentul ar presupune un medicament introdus prin puncţie lombară la nivelul lichidului cefalorahidian care ar trebui să fie purtat direct către celulele neuronale şi să le furnizeze enzima care le lipseşte din celule, perfect nouă şi funcţională.
 Costul acestui tratament, chiar am primit un document oficial din partea australienilor, ar fi în jur de 600 de mii de euro pentru fiecare copil. Medicii de aici, medicul din Italia, toţi medicii neurologi au zis că da, este de făcut acest tratament, pentru că, Mario, chiar dacă este destul de afectat, îi poate îmbunătăţi extrem de mult viaţa astfel încât să ajungă să fie oarecum independent. Are un avantaj boala, dacă se poate defini în toată nenorocirea asta dintr-o perspectivă optimistă, ca să zic aşa, enzima care lipseşte este situată la nivel extracelular astfel încât tratamentul pe care îl vor primi nu are de străbătut celula, ajunge fix acolo unde trebuie şi promite să şi...spun ei că ar putea să şi vindece modificările metabolice existente la nivelul celulelor neuronale restante. E un mare plus, din experienţa terapiilor genice anterioare se poate spune că, cu cât copiii sunt mai mici, au mai puţine kilograme, cu atât beneficiile tratamentelor sunt mai mari. Ori copiii mei sunt cei mai mici din lume.
 Facem un apel de strângere de fonduri ca să reuşim să strângem suma asta colosală să le oferim copiilor tratamentul de care au nevoie. Este o sumă mare pentru oricine”, a declarat într-un interviu acordat News.ro Mădălina Voinea, mama copiilor cu afecţiunea genetică extrem de rară.
  
  
  
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Victimele palestiniene din Gaza, deplânse de rude la un protest de amploare organizat sâmbătă la Washington
externe
2024-01-14T11:39:57
Membrii familiilor palestinienilor ucişi în campania militară a Israelului în Gaza şi-au împărtăşit experienţele dureroase cu miile de protestatari care s-au adunat sâmbătă în centrul Washingtonului, cerând o încetare imediată a focului, transmite Reuters.
 Într-una dintre cele mai mari demonstraţii pro-palestiniene de până acum organizate în capitala SUA, protestatarii şi-au repetat apelul către preşedintele american Joe Biden să nu mai trimită arme în Israel şi au scandat ”Palestina liberă” şi ”încetarea focului acum”.
 Unii au scandat: ”De la râu la mare, Palestina va fi liberă”, un slogan pe care criticii îl interpretează ca un apel la eliminarea Israelului.
 Adam Abosherieah, unul dintre vorbitori, a declarat că peste 100 de membri ai familiei sale, inclusiv tatăl său în vârstă de 83 de ani, mama şi fratele său, au fost ucişi în atacurile aeriene israeliene.
 ”Zeci de cadavre ale membrilor familiei mele sunt încă sub dărâmături. Preşedintele Biden poate opri cu uşurinţă acest genocid... El poate ridica cu uşurinţă telefonul şi poate suna Israelul pentru a opri această nebunie”, a spus Abosherieah, un farmacist din New Jersey.

 Alţi vorbitori au fost Randa Muhtaseb, care a spus că a pierdut 36 de membri ai familiei în Gaza, şi Alaa Hussein Ali, care a vorbit despre peste 100 dintre rudele sale ucise în atacurile israeliene.
 Reuters nu a putut verifica independent aceste cifre. Cea mai recentă escaladare a conflictului din Gaza a urmat atacului asupra Israelului din 7 octombrie al grupării islamiste palestiniene Hamas, despre care Israelul a spus că a ucis 1.200 de persoane.
 Atacul ulterior al Israelului asupra Gazei, guvernată de Hamas, a ucis peste 23.000 de palestinieni, aproximativ 1% din cei 2,3 milioane de locuitori de acolo, potrivit Ministerului Sănătăţii din Gaza.
 Israelul şi SUA neagă acuzaţiile de genocid în Gaza.
 Africa de Sud a introdus oficial aceste acuzaţii împotriva Israelului la Curtea Internaţională de Justiţie.
 Washingtonul şi Israelul au susţinut, de asemenea, că o încetare a focului va aduce beneficii Hamas şi s-au opus acestor apeluri.
 Războiul a dus la proteste în multe părţi ale SUA, inclusiv în apropierea aeroporturilor şi podurilor din New York şi Los Angeles, priveghiuri în faţa Casei Albe şi marşuri la Washington, lângă Capitoliul SUA.
 Sâmbătă, protestatarii au venit la Washington din diferite părţi ale ţării şi şi-au exprimat îngrijorările cu privire la sprijinul militar al lui Biden pentru Israel.
 ”Nu putem tolera acest lucru, nu putem permite ca banii noştri să fie folosiţi pentru a ucide copii din întreaga lume... acei bani ar putea fi folosiţi aici pentru cauze bune”, a spus Suhail Mustafa, un protestatar din Cleveland.
 Deşi a fost mult timp un susţinător fervent al Israelului, Biden şi-a exprimat îngrijorarea cu privire la decesele civililor pe măsură ce războiul a continuat.
 Biden a descris anterior campania de bombardare a Israelului drept ”nediscriminatorie” şi a declarat luni că a lucrat ”în linişte” cu guvernul israelian pentru a-l încuraja să-şi reducă atacurile şi ”să iasă semnificativ din Gaza”.
 Mohammed Kaiseruddin, în vârstă de 79 de ani, care a zburat din Chicago pentru protest, ţinea o pancartă pe care scria: ”Libertate pentru Gaza şi Cisiordania”.
 ”Administraţia Biden a dezamăgit cu adevărat pe toată lumea. Se pare că şi-au pierdut simţul umanităţii. Când vine vorba de Palestina şi Israel, valorile lui sunt complet pe dos”, a spus Kaiseruddin, care s-a descris ca votând de obicei pentru democraţi.
 Un alt protestatar, Judy Johnson, a declarat că a demisionat din Partidul Democrat din cauza sprijinului militar al SUA pentru Israel, deşi ea a adăugat că va vota în continuare pentru democraţi la alegerile prezidenţiale din noiembrie din SUA, dacă alegerea ar fi între Biden şi fostul preşedinte republican Donald Trump.
 ”Nu cred că oamenii văd o alternativă la Trump, aşa că vor vota pentru Biden”, a spus Johnson.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE Braşov: Drumul naţional 73A, blocat între Predeal şi Râşnov, în urma unui accident rutier / Circulaţia a fost reluată, însă este aglomeraţie pe ambele sensuri de mers
social
2024-01-14T11:39:00
Drumul naţional 73A este blocat, duminică, la orele prânzului, între Predeal şi Râşnov, în urma unui accident rutier în care au fost implicate trei autoturisme. Primele date de la faţa locului arată că două persoane au nevoie de îngrijiri medicale. Circulaţia a fost reluată, după mai bine de o oră, însă este aglomeraţie pe ambele sensuri de mers, precizează Centrul Infotrafic din IGPR.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Nicuşor Dan, după întâlnirea cu ambasadorul Japoniei la Bucureşti: Apreciez eforturile depuse în timpul mandatului său pentru întărirea relaţiilor economice cu oraşul nostru
social
2024-01-14T11:34:44
Primarul Capitalei Nicuşor Dan a avut o întrevedere cu ambasadorul Japoniei în România Hiroshi Ueda, la finalul mandatului diplomatului străin. Edilul a transmis că apreciază eforturile pe care acesta le-a depus pentru consolidarea relaţiilor economice cu municipiul şi că Japonia este un investitor important în Bucureşti.
 Edilul general a adăugat că apreciază eforturile depuse în timpul mandatului ambasadorului Japoniei la Bucureşti pentru întărirea relaţiilor economice cu oraşul nostru.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ziua Culturii Naţionale, la Radio România - Gala Tinerilor Scriitori, festivalului Săptămâna Internaţională a Muzicii Noi
cultura-media
2024-01-14T11:32:32
Toate posturile Societăţii Române de Radiodifuziune celebrează cultura, în 15 ianuarie, Ziua Culturii Naţionale, prin programe speciale. 
 Radio România Cultural transmite în direct Gala Tinerilor Scriitori / Cartea de Poezie a anului 2023, eveniment care marchează cea de-a paisprezecea ediţie a Zilei Culturii Naţionale, luni, 15 ianuarie, de la ora 16:00, în Sala Perpessicius a Muzeului Naţional al Literaturii Române din Bucureşti. Radio România Cultural este coproducător al Galei încă de la prima ediţie.
 La Radio România Muzical, interpretul zilei este celebrul dirijor Sergiu Celibidache. Baritonul Nicolae Herlea, dirijorul George Georgescu, pianistul Daniel Ciobanu, violonistul Florin Iliescu, violistul Răzvan Popovici, pianista Aurelia Vişovan, violoncelistul Andrei Ioniţă şi pianistul Cătălin Şerban sunt doar câţiva dintre artiştii pe care publicul îi va asculta luni, la Radio România Muzical. Iar de la ora 23:30, în cadrul festivalului Săptămâna Internaţională a Muzicii Noi 2023, se difuzează înregistrarea operei "E vina ta!" de Simona Strungaru, actuala dirijoare a Big Bandului Radio.
 Radio România Actualităţi îl are ca invitat special al emisiunii "Prietenii de la Radio" pe Radu Vancu, câştigătorul celei de-a 14-a ediţii a "Cărţii de poezie a anului" (2023).
 Pe parcursul întregii zile, RRA va transmite ştiri, relatări, corespondenţe, reportaje de la evenimentele dedicate Zilei Culturii Naţionale din ţară şi de peste hotare.

 Studiourile teritoriale ale Societăţii Române de Radiodifuziune, Antena Satelor, Radio România Internaţional, Redacţia Minorităţi, Radio 3Net au pregătit programe speciale dedicate sărbătorii culturii naţionale.
 Şi tot în 15 ianuarie, Agenţia de presă Rador Radio România lansează un documentar extins despre importanţa Zilei Culturii Naţionale.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Australian Open: Andrei Rublev a avut nevoie de trei ore şi 42 de minute şi cinci seturi pentru a trece în turul doi
sport
2024-01-14T11:30:51
Tenismanul rus Andrei Rublev, cap de serie numărul 5, s-a calificat în turul doi la Australian Open, după ce a trecut de brazilianul Thiago Seyboth Wild, locul 78 mondial.
 Rublev s-a impus cu scorul de 7-5, 6-4, 3-6, 4-6, 7-6(6), după un meci care a durat trei ore şi 42 de minute.
 În turul doi, Rublev va evolua cu învingătorul meciului dintre americanul Christopher Eubanks şi japonezul Taro Daniel.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Reprezentanţii transportatorilor şi fermierilor au solicitat reprogramarea întâlnirii, de duminică dimineaţă, cu ministrul Marcel Boloş şi cei de la Ministerul de Finanţe, pentru ora 14.00
social
2024-01-14T11:26:00
Reprezentanţii protestatarilor din transporturi şi agricultură nu s-au prezentat la întrevederea de la Ministerul Finanţelor de la ora 11.00 şi au solicitat amânarea discuţiile pentru duminică, la ora 14.00.
 „Din motive care nu ne sunt cunoscute, delegaţia acestora nu s-a prezentat la întrevedere şi a solicitat amânarea discuţiilor pentru ora 14.00. Reprezentanţii MF rămân deschişi la orice propunere de reprogramare a întâlnirii sau la stabilirea unei noi modalităţi de comunicare pentru a aborda revendicările şi problemele ridicate”, arată comunicatul de presă al Ministerului de Finanţe.
 Din partea Ministerului Finanţelor s-au prezentat la întâlnirea de duminică dimineaţă, care a fost reprogramată, ministrul Marcel Boloş Nicoleta Cârciumaru, preşedinte al Agenţiei Naţionale de Administrare Fiscală, secretarul de stat Carmen Moraru, secretarul general adjunct Petronel Munteanu, dorectorul general al direcţiei generale de legislaţie fiscală şi reglementări vamale şi contabile Iulian Ardeleanu, Teodor Georgescu, Direcţia Generală Antifraudă Fiscală, Ion Cupa, preşedintele Autoritatăţii Vamale Române, Claudiu Ardeleanu, director general Proceduri Vamale in Domeniul Produselor Accizabile, Marcel Mutescu, director general a l Managementului Riscului şi Investigaţii Vamale, Alexandru Dudu, Director General Coordonare Control Vamal şi George Vascea, director general adjunct Coordonare Control Vamal.
 Unul dintre liderii transportatorilor şi fermierilor care protestează de cinci zile blocând şoselele de centură ale marilor oraşe, Dănuţ Andruş, a declarat sâmbătă seară, după întâlnirea avută cu conducerea Autorităţii de Supraveghere Financiară, că nu s-a putut ajunge la niciun numitor comun şi că cerinţele lor nu sunt de luat în calcul. La rândul său, preşedintele ASF, Alexandru Petrescu, a afirmat că multe dintre solicitările protestatarilor erau şi acţiuni pe care noua conducere a Autorităţii de Supraveghere Financiară urma să le ia.
 Reprezentanţii fermierilor şi transportatorilor au avut, sâmbătă, întrevederi cu ministrul Agriculturii Florin Barbu şi ministrul Transporturilor Sorin Grindeanu.    
 Unul dintre liderul fermierilor, Dănuţ Andruş a afirmat sâmbătă, după întâlnirea avută cu ministrul Agriculturii Florin Barbu, că mai multe solicitări au fost acceptate, printre care şi amânarea ratelor, explicând că este vorba despre o Ordonanţă de Urgenţă care se află la avizare şi despre care a primit promisiuni că va fi aprobată în următoarea şedinţă de Guvern. El a adăugat că protestele probabil vor continua deoarece mai sunt revendicări care ţin de alte ministere. Florin Barbu a precizat că, din punctul de vedere al Ministerului Agriculturii, protestul este închis. A fost încheiat un proces verbal cu ministrul PSD privind parte din revendicările fermierilor.
 De asemenea, ,inistrul Transporturilor Sorin Grindeanu a afirmat, sâmbătă seara, la finalul întâlnirii avute cu protestatarii, că a semnat o minută împreună cu reprezentanţii acestora şi a adăugat că sunt lucruri pe care le poate face şi pentru acestea s-a angajat. Social-democratul a mai precizat că lucrurile care au fost asumate pot fi duse la bun sfârşit.
 Prin urmare, au fost stabilite şase puncte care pot fi implementate în termen de 30 de zile. Printre ele se numără stabilirea unor culoare dedicate la frontiere şi în Portul Constanţa care să permită doar tranzitarea autocamioanelor din statele membre ale Uniunii Europene, reglementarea aplicării amenzii pentru lipsa rovinietei, în cazul în care timpii petrecuţi în aşteptare pentru trecerea frontierei depăşesc valabilitatea rovinietei pentru ziua respectivă sau stabilirea unor limite, în conformitate cu legislaţia europeană şi din alte state membre ale UE, privind toleranţele pentru depăşirea greutăţii camioanelor la maximum 5%.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ziua Culturii - Teatrul Naţional "I.L. Caragiale" din Bucureşti va fi deschis publicului întreaga zi. Intrare liberă la Muzeul TNB
cultura-media
2024-01-14T11:24:00
Teatrul Naţional "I.L.Caragiale" din Bucureşti va fi deschis publicului pe durata întregii zile de 15 ianuarie. Muzeul TNB, aflat la subsolul Sălii Mari, va fi deschis de Ziua Culturii Naţionale, intrarea fiind liberă pentru toţi vizitatorii, între orele 12.00 - 18.00. Un drapel cu o înălţime de 38.5 de metri va fi proiectat pe turnul scenei Teatrului Naţional.  
 La Sala Atelier a TNB, cu începere de la ora 19.00, va fi prezentat un spectacol de Ziua Culturii Naţionale. Este un spectacol-coupé, care va cuprinde reprezentaţiile ”Emmi - Amor pierdut, viaţă pierdută” şi „Amintiri din copilărie”.
 „Emmi - Amor pierdut, viaţă pierdută” este una din puţinele piese scrise de marele poet Mihai Eminescu şi, cu această ocazie, una din rarele reprezentări scenice, în care vom regăsi zbuciumul sufletesc şi suferinţa celui neînţeles în amor. O dublă şi delicată dedicaţie ce poartă în spatele replicilor fiorul liric al…”plopilor fără soţ”. Vor da citire acestei piese actorii:  Raluca Aprodu, Alexandru Potocean, Ciprian Nicula, Florin Călbăjos şi Răzvan Popa, cel care semnează şi regia spectacolului-lectură. În partea a doua a serii, un one-man show: „Amintiri din copilărie”, bazat pe întâmplările şi evocările narate cu haz, care au încântat generaţii la rând şi l-au făcut cunoscut acestora pe marele povestitor Ion Creangă. Scenariul, regia şi interpretarea sunt semnate de actorul Vitalie Bichir.
 Teatrul Naţional ”I.L.Caragiale” din Bucureşti va marca Ziua Culturii Naţionale nu numai la sediul din Bucureşti, ci şi printr-un turneu cu spectacolul ”La câţiva oameni distanţă de tine” în regia lui Radu Afrim, realizat pe baza unui text al autorului român Dan Coman, text care dezbate probleme ardente ale societăţii actuale.  Spectacolul este o coproducţie TNB - Centrul Cultural „George Coşbuc" Bistriţa şi se va juca pe 15 ianuarie la Oradea, iar pe 16 ianuarie, la Arad.
 Pe toată durata Zilei Culturii Naţionale, publicul va avea ocazia să participe la Tururile Ghidate ale Teatrului Naţional. Participarea la vizitele ghidate se va face liber, pe baza înscrierilor făcute telefonic la agenţia de bilete a teatrului. Tururile Ghidate ale TNB propun publicului un traseu prin culisele scenelor, în atelierele în care sunt realizate decoruri şi costume, la cabinele actorilor. Ghidul tururilor TNB, Ionuţ Corpaci le va dezvălui vizitatorilor câteva dintre secretele celui mai mare teatru din Europa, care a împlinit anul acesta 173 de ani de existenţă şi 50 de ani în inima României, în sediul actual, unde s-a instalat în 1973.

 Muzeul Teatrului Naţional Bucureşti, aflat la subsolul Sălii Mari a TNB, va fi deschis pe durata Zilei Culturii Naţionale, intrarea fiind liberă pentru toţi vizitatorii, între orele 12:00 - 18:00.
 Publicul va putea vedea expoziţia ”Regina Maria la teatru” care a fost vernisată la 27 martie 2023, la finalul proiectului ”Expoziţie inovativă cu bunuri culturale restaurate din colecţia Muzeului TNB”, iniţiat de Teatrul Naţional Bucureşti şi finanţat prin Granturile SEE 2014-2021 în cadrul Programului RO-CULTURA. (www.muzeultnb.ro). Expoziţia cuprinde costume de scenă şi obiecte care au aparţinut unor mari actori din istoria teatrului românesc, restaurate în cadrul proiectului. Expoziţia oferă experienţe vizuale şi auditive inovatoare şi are în centru o rochie cu trenă care a aparţinut Reginei Maria a României. Conceptul care a condus la realizarea ansambului expoziţional ”Regina Maria la teatru” urmăreşte punerea în lumină a unor momente şi personalităţi importante din istoria şi cultura României.
 Foaierele expoziţionale ale Teatrului Naţional oferă publicului ocazia de a vizita, pe 15 ianuarie, de Ziua Culturii Naţionale, următoarele expoziţii : • în Foaierul Media (aripa dinspre Bd. N. Bălcescu), ”Tinere Talente la TNB” - o colecţie de lucrări realizate de 15 tineri artişti vizuali, bursieri ai programului naţional al Fundaţiei Regale Margareta a României numit Tinere Talente (premiat la Gala Societăţii Civile ca cel mai bun program de Artă şi Cultură din România, pentru crearea de oportunităţi egale pentru artiştii în devenire, indiferent de contextul social). • în Rotonda şi foaierul Sălii Mici a TNB, poate fi vizitată Memorabilia, expoziţie de afişe, fotografii, instrumente, costume şi obiecte de scenă din cei 50 de ani de activitate artistică pe care cunoscutul artist român Nicu Alifantis i-a dăruit artei spectacolului. • în Foaierul Media al Teatrului Naţional ”I.L.Caragiale” (aripa dinspre str. Tudor Arghezi) este găzduită expoziţia de portrete realizate de artistul fotograf Alex Gâlmeanu, fotografii realizate în cadrul campaniei „Iubirea care dărâmă ziduri”,  derulată sub auspiciile Agenţiei de Dezvoltare Comunitară „Împreună”. Expoziţia poate fi vizitată pe 15 ianuarie, între orele 11-18. Sunt expuse 14 portrete ale unor romi „invizibili” care au devenit „mari” pentru că au primit iubire, încredere şi stimă de sine. Printre protagoniştii campaniei se numără sportivi de performanţă, actori, cântăreţi, activişti, sociologi, studenţi, cadre didactice, creatori de conţinut online etc. alături de persoanele care le-au influenţat cel mai mult viaţa.
 În decembrie 2023, Teatrul Naţional ”I.L.Caragiale” din Bucureşti a aniversat o jumătate de secol de activitate în sediul de la kilometrul zero al Capitalei. Cu ocazia acestei aniversări, pe canalul video youtube, cunoscut deja sub numele de TNB-TV, a început difuzarea unei noi serii din Podcasturile Teatrului Naţional Bucureşti sub genericul ”50 de ani în inima României”. Podcasturile pot fi ascultate în format audio - pe principalele platforme de podcast (Redcircle, Buzzprout Spotify, Google Podcasts), dar şi vizionate pe canalul video al TNB, aflat pe platforma youtube şi cunoscut deja sub numele TNB-TV (https://www.youtube.com/@tnb-tvTeatrulNationalBucuresti).
 În noua serie ”Podcasturile Teatrului Naţional - 50 de ani în inima României”, directorul artistic Marius Bodochi – gazda podcasturilor, îi are invitaţi pe actorii: Cristina Deleanu, Eugen Cristea, Constantin Dinulescu, Rodica Popescu Bitănescu, Olga Delia Mateescu, Tamara Creţulescu, Alexandru Georgescu, Cezara Dafinescu. Actori de neuitat care au semnat roluri importante pe scena Teatrului Naţional în ultimii 50 de ani, au răspuns invitaţiei de a fi alături de spectatorii Teatrului Naţional Bucureşti.
 De Ziua Culturii Naţionale, TNB-TV va difuza episodul al patrulea din seria ”Podcasturile Teatrului Naţional – 50 de ani în inima României”, invitată fiind actriţa Olga Delia Mateescu.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Tragedie în voleiul românesc: Paul Cămui, jucător şi apoi antrenor al CSM Constanţa a decedat la doar 27 de ani

sport
2024-01-14T11:19:00
Clubul CSM Constanţa a anunţat, duminică, decesul fostului său jucător Paul Cămui, care a antrenat la minivolei în ultimii ani. Jucătorul cu care CSM Constanţa promova în Divizia A, în 2021, avea doar 27 de ani.


 ”Lumea voleiului şi a celor de la CSM Constanţa este mai săracă de astăzi! Am rămas fără Paul Cămui, jucător şi apoi antrenor la clubul nostru, de care ne leagă cele mai frumoase amintiri cu care am început drumul numit CSM Constanţa în sportul de performanţă. Paul a făcut parte din echipa Constanţei care a promovat în Divizia A1 masculin ca mai apoi să evolueze pentru noi la primul sezon în Divizia A1. Dragostea sa pentru volei nu se termina la fluierul arbitrului, el alegând calea antrenoratului, la CSM Constanţa, unde avea sub îndrumare primii paşi ai viitorilor campioni ai Constanţei, la mini volei. Suntem alături de toţi cei care îi vor simţi pierderea, lipsa sa, zâmbetul său şi preluările de pe terenul de volei. Ne vei lipsi, Paul! Condoleanţe familiei!”, este mesajul CSM Constanţa.
 Paul Cămui a făcut parte şi din lotul României la Universiada din 2017, iar în carieră a mai jucat, între alte echipe, la CSM Bucureşti şi Universitatea Cluj. 
 
  
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Vulcanul Marapi din Indonezia a erupt din nou, la o lună după un alt incident soldat cu victime
externe
2024-01-14T11:16:22
Vulcanul Marapi din Indonezia a erupt duminică, cenuşa sa ridicându-se la o înălţime de 1.300 de metri de la vârf, la şase săptămâni după o altă erupţie, soldată cu victime, potrivit agenţiei geologice a ţării, transmite Reuters. 
 Vulcanul din provincia Sumatra de Vest a erupt duminică de cel puţin două ori până la ora 03.37 GMT, a spus agenţia, care a cerut evacuarea oamenilor pe o rază de 4,5 km de centrul erupţiei, existând posibilitatea unor scurgeri de lavă în râuri şi văi.
 ”În cazul în care va fi o ploaie de cenuşă, îndemnăm locuitorii să folosească şi măşti pentru a preveni bolile respiratorii”, a spus agenţia.
 În decembrie, peste 20 de oameni au fost ucişi după ce Marapi, unul dintre cei mai activi vulcani din Sumatra, a erupt şi a aruncat nori gri de cenuşă la o înălţime de până la 3 km.
 Indonezia se află pe ”Cercul de Foc al Pacificului”, o zonă cu activitate seismică ridicată, aflată deasupra mai multor plăci tectonice.

 Cenuşa vulcanică de la erupţia de duminică a acoperit casele din apropiere, vehiculele şi corturile de evacuare amenajate de agenţia locală pentru dezastre, au arătat imaginile Reuters.
 O serie de locuitori s-au deplasat la unităţile sanitare pentru controale respiratorii, iar autorităţile au distribuit măşti.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ziua Culturii Naţionale, la Televiziunea Română - Transmisiuni în direct, dezbateri, concerte, filme, în programe. TVR lansează "Info Cultural", rubrică realizată cu un sistem generativ de inteligenţă artificială denumit Eva
cultura-media
2024-01-14T11:13:27
Ziua Culturii Naţionale va fi marcată în programele posturilor Televiziunii Române prin transmisiuni în direct, dezbateri, concerte, filme, interviuri cu mari personalităţi şi reportaje. Cu această ocazie, Televiziunea Română va lansa proiectul "Info Cultural", difuzat pe toate posturile TVR şi online. 
 Rubrica "Info Cultural" va fi realizată cu ajutorul unui sistem generativ de inteligenţă artificială, denumit Eva, care va selecta cele mai potrivite recomandări. Mircea Neacşa, voce emblematică a Televiziunii Române, va fi consultant pe probleme culturale în cadrul proiectului. Vor fi recomandate zilnic spectacole de teatru, balet, muzică etc. pentru a informa publicul despre cele mai interesante proiecte culturale din România.
 Proiectul „Muzică contemporană românească în spaţii antice universale”, alături de Corul Naţional de Cameră „Madrigal - Marin Constantin”
 La 15 ianuarie, Televiziunea Română, în parteneriat cu Ministerul Culturii, Institutul Naţional al Patrimoniului şi Corul Naţional de Cameră „Madrigal - Marin Constantin” lansează proiectul „Muzică contemporană românească în spaţii antice universale”. De Ziua Culturii Naţionale, telespectatorii TVR vor putea urmări videoclipul „Sarmizegetusa Regia – Flăcări şi roţi”, prim episod al seriei multimedia.
 Prin armonizarea unor concepte aparent divergente, proiectul „Muzică contemporană românească în spaţii antice universale”, derulat de Corul Madrigal, îşi propune să pună în valoare spaţii culturale antice, să le însufleţească şi să le personalizeze. Filmată în situl dacic Sarmizegetusa Regia, ampla lucrare „Flăcări şi roţi” a compozitorului român Corneliu Cezar reconstruieşte prin sunet acest spaţiu antic unic, parte a Patrimoniului universal UNESCO, şi îi conferă noi semnificaţii şi orizonturi.

 „Carte vs. ecran – Cum facem copiii să citească?”, dezbatere în emisiunea „Punctul critic”
 Luni, 15 ianuarie, de la ora 7:00, la TVR 1 Laura Fronoiu şi Marius Popa ne aşteaptă la „Telejurnal Matinal” cu cele mai noi informaţii despre evenimentele desfăşurate în întreaga ţară cu ocazia Zilei Culturii Naţionale. Programul poate fi urmărit simultan pe TVR INFO şi TVR Internaţional. De la ora 18:00, „Punctul critic” invită telespectatorii la o dezbatere pe teme culturale: „Carte vs. ecran – Cum facem copiii să citească?”. Întrebărilor vor încerca să le găsească răspuns, alături de gazdele Bogdan Muzgoci şi Călin Zarojanu, invitaţii: Ioana Nicolaie, scriitoare şi profesoară, Dana Papadima, director educaţional, şcoală particulară şi Remus Ştefureac, preşedintele think-tank-ului STRATEGIC Thinking Group şi director general al INSCOP. Totodată, va intra în direct şi Florin Bucuţea, un tânăr de 28 de ani dintr-un sat din inima Transivaniei, care a redat viaţă bibliotecilor din 6 localităţi. De-a lungul zilei, la TVR 1 şi TVR Internaţional, „Fata cu cartea” ne aşteaptă cu scurte recomandări de lectură.
 “3 oameni/3 poveşti”, o ediţie specială despre trei personalităţi născute pe alte meleaguri şi îndrăgostite de România
 La TVR Cultural, fiecare zi este un omagiu adus culturii. Duminică, de la ora 19.00, TVR Cultural va transmite în direct de la Ateneul Român, Gala Prmeiilor Musicrit - pe anul 2023. Evenimentul este organizat de Uniunea Criticilor, Redactorilor şi Realizatorilor Muzicali din România (UCRRM) - în parteneriat cu Filarmonica ”George Enescu”- şi reprezintă o iniţiativă singulară în peisajul cultural românesc de a recompensa Excelenţa – atât în domeniul artistic, cât şi în domeniile jurnalismului şi managementului din Muzica clasică.
 În 15 ianuarie, de la ora 16:00, telespectatorii sunt invitaţi la un concert extraordinar al Corului Naţional de Cameră „Madrigal - Marin Constantin”, în cinstea compozitorilor români din toate timpurile. Concertul „Despre Cultură”, dirijat de Anna Ungureanu, este un periplu prin creaţia românească din secolele XVII – XX, repertoriul include o colecţie amplă de muzică veche, modernă şi contemporană autohtonă, în care sunetul unic al Corului Madrigal se împleteşte cu emoţia şi expresivitatea unor lucrări emblematice. Spectacolul îi are invitaţi pe actorii Victoria Cociaş, Claudiu Istodor şi Adrian Titieni.
 Începând cu ora 19:00, Mirela Nagâţ propune în emisiunea „Intrare liberă” o discuţie despre viaţa şi opera poetului Mihai Eminescu, alături de criticii literari Paul Cernat, Ioana Both, Angelo Mitchievici şi eseistul Ioan Stanomir.
 Ziua Culturii Naţionale este marcată în acest an de o multitudine de evenimente, precum cele desfăşurate la Ateneul Român, Muzeul Naţional de Artă a României, Muzeul Naţional al Literaturii Române, Artoteca, Ministerul Culturii şi multe altele. La ora 21:00, reporterii „Jurnalului Cultural” vor aduce telespectatorilor informaţii relevante de la faţa locului şi dezbateri alături de invitaţii din platou.
 Telespectatorii sunt invitaţi, de la ora 22:00, la o ediţie specială neconvenţională, prin intermediul căreia vor cunoaşte 3 oameni cu 3 poveşti deosebite de viaţă. Sunt personalităţi apreciate în România, care, deşi s-au născut pe alte meleaguri, au fost vrăjite de locurile din ţara noastră, unde s-au stabilit, lăsându-se călăuzite de pasiunea şi dorinţa de a promova cultura şi tradiţiile româneşti: Charlie Ottley, Ayako Funatsu şi Alison Mutler.
 „“3 oameni/3 poveşti” îşi propune nu doar să prezinte vieţile a trei personalităţi îndrăgostite de România, ci să ne redeschidă ochii spre frumuseţea acestor locuri, spre oamenii de lângă noi, să ne determine să ne iubim mai mult ţara şi să ne facă să conştientizăm că fiecare zi ne aduce oportunităţi. Ne-am obişnuit să fim dezamăgiţi, să fim lipsiţi de speranţă şi să trăim cu gândul că oriunde e mai bine ca aici. Charlie Ottley, Alison Mutler si Ayako Funatsu vin să ne contrazică. Ei sunt dovada vie că România are multe de oferit. De la natură şi tradiţii, istorie şi bogăţie culturală, până la cei ce suntem astăzi: multiple generaţii, care avem datoria de a duce mai departe toată această bogăţie ce ne înconjoară”, spune producătoarea Valentina Băinţan.
 Charlie Ottley a venit în România să-i filmeze frumuseţea, însă a fost atât de fascinat de tot ceea ce a văzut, încât a decis să se mute aici pentru totdeauna. Aşa s-a născut povestea celui mai pasionat ambasador neoficial al ţării noastre. De-a lungul anilor petrecuţi aici, Charlie Ottley a arătat lumii întregi că România este un tărâm unic, înconjurat de natură sălbatică, ce îţi taie răsuflarea, tradiţii fascinante, folclor autentic şi oameni excepţionali.
 Povestea de dragoste pentru România a lui Alison Mutler începe în locurile natale, Regatul Unit, unde, contrar oricăror aşteptări, la numai 18 ani, a optat să studieze limba română. Astfel a aflat multe lucruri despre România şi ceva, ca un fir invizibil, o atrăgea către zona Balcanilor. Anii '90 au venit cu stabilirea ei definitivă aici, în calitate de corespondent Associated Press. 30 de ani mai târziu, Alison Mutler se simte româncă până în adâncul sufletului. Jurnalista este şi autoarea unei cărţi de memorii, în limba română, despre primii 16 ani de democraţie din România.
 Povestea „De la design la Artă” o are protagonistă pe Ayako Funatsu, o japoneză cu suflet românesc. A juns în România în urmă cu aproape 30 de ani, după ce a citit un articol despre ţara fascinantă care avea munţi, mare şi deltă. Astfel a decis să rămână aici pentru totdeauna, iar după mai multe joburi, chiar să îşi pornească propria afacere, punând astfel bazele Origami & Paper Flowers Natsuko. Astfel s-a născut o frumoasă poveste între cultura japoneză şi tradiţiile româneşti. Pe 15 ianuarie nu vor lipsi momentele de poezie din arhiva de aur a Televiziunii Române, „Poesis”, în înregistrări artistice remarcabile ale celor mai îndrăgiţi actori şi autori români.
 „Un bulgăre de humă”, la Duminica Filmului Românesc
 Pentru iubitorii artelor plastice, de Ziua Culturii Naţionale TVR 2 recomandă „Pastila de artă”, o emisiune în format scurt care prezintă cele mai importante galerii ale Muzeului Naţional de Artă al României. În ajunul zilei de 15 ianuarie, Duminica Filmului Românesc ne invită să vizionăm, de la ora 13:00 (şi la TVR Internaţional, sâmbătă, 13 ianuarie, de la ora 23:10 şi luni, 15 ianuarie, ora 15:25) filmul „Un bulgăre de humă”, o biografie impresionantă a lui Ion Creangă, scriitorul care a cucerit generaţii cu basmele şi povestirile sale şi despre începuturile prieteniei acestuia cu Mihai Eminescu. În regia lui Nicolae Mărgineanu, lungmetrajul a fost un elogiu adus împlinirii a 100 de ani de la moartea scriitorului Ion Creangă, a poetului Mihai Eminescu şi a Veronicăi Micle. În rolurile principale, actorii Dorel Vişan, Adrian Pintea, Mioara Ifrim şi Maria Ploae.
 Interviu cu Theodor Codreanu, unul dintre cei mai importanţi eminescologi, în emisiunea „Ia’şi află”, la TVR 3
 TVR 3 a pregătit o serie de ediţii speciale dedicate marelui poet Mihai Eminescu: sâmbătă, 13 ianuarie, la ora 20.00, în emisiunea „Din arhiva TVR – Eminesciana” îi veţi revedea pe criticul Eugen Simion şi actorul Marius Bodochi; duminică, 14 ianuarie, de la ora 15:00, producţia „Ia’şi află”, realizată de TVR IAŞI, îl are invitat pe Theodor Codreanu. Critic literar, prozator şi eseist, Theodor Codreanu este unul dintre cei mai importanţi eminescologi contemporani. Autor a peste 50 de volume, dintre care 12 dedicate operei marelui poet, Theodor Codreanu vorbeşte despre ce înseamnă Eminescu astăzi şi prin ce îl consideră actual pentru literatura română şi universală. Emisiunile în direct „Se întâmplă acum”, ora 18:00 şi „La sfatul popular”, ora 20:00, realizate şi moderate de Tudor Barbu, au pregătit ediţii speciale dedicate Zilei Culturii Naţionale.
 Ediţie specială „Zestrea Românilor”, la TVR Folclor
 Zi de sărbătoare şi la TVR Folclor care a pregătit o ediţie specială „Zestrea Românilor”, despre cultura şi valorile autentice, tradiţionale. Din documentar nu vor lipsi meşteşugurile satului, gospodăria ţărănească, ocupaţiile, graiul, cântecul, portul şi jocul care au fost consemnate autentic sau reconstruite cu ajutorul specialiştilor etnografi şi antropologi, dar mai ales, al celor care au fost martori la practicarea lor cu zeci de ani în urmă.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Poliţiştii au verificat, în ultima săptămână, modul în care este asigurată paza în peste 90 de unităţi de învăţământ preuniversitar  / Poliţiştii au intervenit  la 49 de evenimente sesizate în incinta sau zona adiacentă unităţilor de învăţământ preuniversitar

social
2024-01-14T11:13:00
Poliţiştii au verificat, în ultima săptămână, modul în care este asigurată paza în 92 de unităţi de învăţământ preuniversitar, fiind date 7 amenzi. De asemenea, poliţiştii au intervenit  la 49 de evenimente sesizate în incinta sau zona adiacentă unităţilor de învăţământ preuniversitar.


Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Schi: Norvegianul Aleksander Aamodt Kilde şi-a dislocat umărul drept şi are mai multe vânătăi, după căzătura de la Wengen
sport
2024-01-14T10:32:19
Schiorul norvegian Aleksander Aamodt Kilde, care a căzut şi s-a accidentat la coborârea de sâmbătă de la Wengen, a suferit o luxaţie la umărul drept, o tăietură la gambă şi mai multe vânătăi.
 Federaţia norvegiană de schi a oferit duminică dimineaţă informaţii despre starea de sănătate a lui Aleksander Aamodt Kilde. Câştigătorul Cupei Mondiale 2020 a fost transportat cu elicopterul la spitalul din Berna cu un umăr drept dislocat, o tăietură la gambă şi mai multe vânătăi.
 Cu toate acestea, nu au fost constatate fracturi, contrar îngrijorărilor stârnite de imaginile cu căzătura sa spectaculoasă.
 Pe Instagram, Kilde a postat o fotografie cu el pe patul de spital, cu faţa plină de vânătăi, dar zâmbind, alături ce iubita sa,   campioana americană Mikaela Shiffrin. "Vă mulţumesc tuturor pentru mesajele voastre, pentru toate cuvintele de afecţiune şi de susţinere. Acest sport poate fi brutal, dar eu încă îl iubesc", a scris el.
  

 O postare distribuită de Aleksander Aamodt Kilde (@akilde)
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Coreea de Nord a lansat duminică o rachetă cu rază intermediară în largul coastei sale de est; ministrul său de Externe merge în Rusia
externe
2024-01-14T10:29:32
Coreea de Nord a lansat duminică, se pare, o rachetă cu rază intermediară în largul coastei sale de est, a anunţat Coreea de Sud, în condiţiile în care tensiunile sunt mari după lansarea recentă de către Phenian a unei rachete balistice intercontinentale şi a primului său satelit militar spion, relatează Reuters. 
 Un proiectil despre care se crede că este racheta a căzut, potrivit pazei de coastă japoneză, care a spus că ar putea fi o rachetă balistică.
 Racheta pare să fi căzut în afara zonei economice exclusive a Japoniei, a declarat radiodifuzorul public NHK.
 În noiembrie, Coreea de Nord a declarat că a testat cu succes noi motoare cu combustibil solid, concepute pentru rachete balistice cu rază intermediară.
 Racheta de duminică a fost trasă din zona Phenianului în jurul orei 14:55. (05:55 GMT), a declarat armata sud-coreeană într-un comunicat, adăugând că Seulul efectuează o analiză asupra rachetei, în coordonare cu Statele Unite şi Japonia.

 Coreea de Nord a intensificat presiunea asupra Seulului în ultimele săptămâni, declarându-l ”principalul inamic”, spunând că Nordul nu se va reuni niciodată cu Sudul şi jurând că îşi va spori capacitatea de a lansa un atac nuclear asupra SUA şi aliaţilor Americii din Pacific .
 În decembrie, Coreea de Nord a declarat că a testat cea mai nouă rachetă balistică intercontinentală, pentru a evalua pregătirea de război a forţei sale nucleare împotriva a ceea ce a numit creşterea ostilităţii SUA, în timp ce Washingtonul şi aliaţii săi au început să opereze un sistem de partajare a datelor în timp real despre rachete.
 Soldaţii nord-coreeni au adus arme grele înapoi în Zona Demilitarizată din jurul graniţei de nord-sud şi au restaurat posturile de pază pe care cele două ţări le demolaseră, după ce Seulul a suspendat o parte a acordului militar din 2018 dintre cele două Corei, într-un protest faţă de lansarea satelitului spion de către Phenian.
 Guvernul izolat al Phenianului stabileşte în schimb legături mai strânse cu Moscova.
 Ministrul de Externe Choe Son Hui va vizita Rusia de luni până miercuri, la invitaţia omologul său Serghei Lavrov, a anunţat duminică agenţia de presă KCNA.
 Statele Unite şi aliaţii săi au condamnat ceea ce au descris drept lansarea de către Rusia a unor rachete nord-coreene asupra Ucrainei, Washingtonul considerând-o detestabilă, iar Seulul numind Ucraina un loc de testare pentru rachetele cu capacitate nucleară ale Phenianului.
 Moscova şi Phenianul au negat că ar fi încheiat orice tranzacţii cu arme, dar au promis anul trecut că vor aprofunda relaţiile militare.
 Departamentul de Stat al SUA a impus, joi, sancţiuni împotriva a trei entităţi ruseşti şi a unei persoane implicate în transferul şi testarea rachetelor balistice ale Coreei de Nord pentru uzul Rusiei împotriva Ucrainei.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Fanii FC Liverpool cer conducerii clubului să-i îndeplinească lui Sven-Goran Eriksson dorinţa de a conduce echipa
sport
2024-01-14T10:12:30
Fanii echipei Liverpool au cerut clubului să îi permită lui Sven-Goran Eriksson, care suferă de cancer în fază terminală, să îşi îndeplinească dorinţa neîmplinită de a conduce formaţia de pe Anfield, relatează Sky News.
 Fostul selecţioner al Angliei, care suferă de cancer pancreatic şi mai are de trăit aproximativ un an în "cel mai bun caz", i-a spus lui Niall Paterson, de la Sky News, despre regretul său fotbalistic de a nu fi preluat niciodată cârma echipei de pe Anfield.
 Eriksson, ca şi tatăl său, a fost un suporter de-o viaţă al clubului din Merseyside.
 Ca răspuns la interviul emoţionant, suporterii au susţinut ideea ca bărbatul în vârstă de 75 de ani să conducă echipa LFC Legends într-un meci caritabil pe teren propriu împotriva formaţiei Ajax, în martie.  Meciul anual strânge fonduri pentru LFC Foundation, care sprijină copiii şi tinerii.
  Sugestia a fost făcută de YouTuberul de fotbal şi fan LFC, Douglas Horne, care a postat pe X: "Să-l facem pe Sven să conducă legendele Liverpool împotriva Ajax, un ultim vis pentru el."  John Gibbons, una dintre gazdele podcastului premiat Anfield Wrap, a declarat pentru Sky News că este "o idee fantastică". "Cred că oamenii ar crede că ar fi un lucru minunat. El este o persoană populară", a adăugat el.
  "Avem un meci al legendelor în martie, aşa că multe dintre legendele lui Liverpool se întorc în fiecare an. Se strâng o mulţime de bani pentru fantastica LFC Foundation şi poate că există un rol acolo pentru a gestiona acea echipă. O mulţime de mari jucători, foşti jucători, ştiţi, joacă şi este o ocazie minunată. Fanii vor cânta You'll Never Walk Alone, va fi minunat. Am văzut că destul de mulţi fani ai lui Liverpool au menţionat asta şi cred că este o idee fantastică. Nu este ideea mea, dar este una pe care am văzut-o şi cred că ar fi absolut genială.Kenny Dalglish conduce echipa în mod normal şi a făcut-o de multe ori, aşa că sunt sigur că ar fi destul de fericit să îl lase pe Sven, deoarece este un om de fotbal fantastic de popular în întreaga ţară. Sunt sigur că tuturor le-ar plăcea să îl vadă pe Sven", a subliniat Gibbons.
 Într-un mesaj direct către Eriksson, acesta a spus: "Întotdeauna este plăcut să avem încă unul dintre noi, aşa că bine aţi venit în familia Liverpool Ne-ar plăcea să te vedem îndeplinindu-ţi visul şi visul tatălui tău de a te vedea conducând Liverpool în acest joc de legende. Deci, dacă te putem ajuta să încerci să faci asta, ar fi fantastic. Dar dacă nu, există un loc pe Kop lângă mine. Dacă vrei să vii şi tu să te uiţi la un meci, de asemenea, vei fi întotdeauna mai mult decât binevenit pe Anfield."  Fanii echipei Liverpool şi-au manifestat sprijinul pentru această idee în social media. "Se va face. Este ceea ce facem noi. Este motivul pentru care suntem diferiţi Sven îşi va îndeplini dorinţa, sunt sigur", a scris Dan Mathews, suporter de o viaţă al Liverpool
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

IGPR – Aproape 600 de persoane care făceau obiectul unor semnalări în Sistemul Informatic Schegen, localizate în România, în ultima săptămână 

eveniment
2024-01-14T10:10:00
Aproape 600 de persoane care făceau obiectul unor semnalări în Sistemul Informatic Schegen au fost localizate în România, în ultima săptămână.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Implicarea grupului imobiliar austriac Signa în sectorul de retail a fost o greşeală, potrivit unuia dintre directori
economic
2024-01-14T09:55:00
A fost o greşeală pentru grupul imobiliar austriac Signa să se aventureze în afacerile cu amănuntul, deoarece acest lucru l-a costat capital care îi lipsea cu mult atunci când a încercat să evite insolvenţa, a declarat directorul Alfred Gusenbauer, în comentarii difuzate sâmbătă, transmite Reuters. 
 Gusenbauer, fost lider al social-democraţilor şi cancelar austriac, a fost unul dintre cei mai înalţi directori din complexa constelaţie de aproximativ 1.000 de companii care alcătuiesc Signa, cea mai mare victimă de până acum a problemelor care afectează sectorul imobiliar din Europa.
 Holdingul Signa a depus cerere de insolvenţă în noiembrie, cu datorii de aproximativ 5 miliarde de euro (5,5 miliarde de dolari). De atunci, diverse unităţi i-au urmat exemplul.
 Signa are proiecte de mare profil şi magazine universale în Germania, Austria şi Elveţia.
 ”Cred că aventurarea în comerţul cu amănuntul a fost o greşeală”, a declarat Gusenbauer la radioul ORF, într-un interviu.

 El este preşedintele consiliului de supraveghere al diviziilor Signa Prime Selection şi Signa Development şi a făcut parte din consiliul consultativ al grupului, recent dizolvat, al Signa Holding, care l-a inclus pe fondatorul Signa, Rene Benko.
 El a subliniat probleme precum pandemia de COVID-19, războiul din Ucraina, inflaţia ridicată şi creşterea ratelor dobânzii ale Băncii Centrale Europene, ca au afectat piaţa imobiliară şi au contribuit la deficitul de numerar al grupului.
 "Schimbările din mediul pieţei au condus la o accelerare a unei situaţii care ar fi necesitat capital suplimentar. Din păcate, acesta nu a fost disponibil deoarece Signa s-a angajat în această aventură de retail, care ne-a costat mai mult de un miliard de euro", a spus Gusenbauer.
 Magazinul german al Signa, Galeria Karstadt Kaufhof, a depus cerere de insolvenţă săptămâna aceasta, pentru a treia oară în ultimii ani.
 De asemenea, Signa a vândut recent lanţul de mobilă austriac Kika/Leiner şi participaţia sa în lanţul de magazine universale Selfridges din Marea Britanie.
 De asemenea, Signa este co-proprietar al lanţului de magazine universale elveţiene Globus.
 "Nu aţi menţionat cel mai mare faliment în acest context. Acesta a fost Signa Sports United", a adăugat Gusenbauer, referindu-se la o afacere online de vânzare cu amănuntul de articole sportive, despre care a spus că a costat Signa "aproximativ 800 de milioane de euro în numerar".​
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

IGPR - Şaizeci şi nouă de percheziţii la persoane bănuite de infracţiuni economice, în ultimele două săptămâni / Au fost instituite măsuri asiguratorii de peste 3,7 milioane de lei 

eveniment
2024-01-14T09:42:00
Şaizeci şi nouă de percheziţii la persoane bănuite de infracţiuni economice au avut loc în ultimele două săptămâni, iar în urma acestor acţiuni au fost instituite măsuri asiguratorii de peste 3,7 milioane de leI.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

NFL: Kansas City Chiefs a învins Miami Dolphins, într-un meci disputat la minus 20 de grade. Şi Taylor Swift a asistat la partidă
sport
2024-01-14T09:28:51
Echipa Kansas City Chiefs a învins formaţia Miami Dolphins, scor 26-7, sâmbătă, în campionatul de fotbal nord-american (NFL), într-un meci disputat la minus 20 de grade.
 A fost al patrulea cel mai rece meci din NFL jucat vreodată.  Kansas City îşi propune să fie prima echipă care să câştige două titluri consecutive de la New England Patriots în sezoanele 2003 şi 2004.
 Potrivit BBC, a fost atât de frig în Kansas, încât antrenorul celor de Chiefs, Andy Reid, avea ţurţuri pe mustaţă.
 Miami a pierdut acasă cu Buffalo săptămâna trecută, în ultimul meci al sezonului regulat, ratând locul doi în Conferinţa AFC şi avantajul de a juca acasă, în Florida fiind 22 de grade.

 La meci a asistat vedeta pop Taylor Swift, care a venit pentru a-l urmări pe iubitul ei, fundaşul lui Chiefs, Travis Kelce.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

India şi Statele Unite au convenit să consolideze legăturile comerciale şi să aprofundeze cooperarea în domenii precum mineralele critice
economic
2024-01-14T09:15:00
India şi Statele Unite au convenit să consolideze legăturile comerciale şi să aprofundeze cooperarea în domenii precum mineralele critice, a declarat sâmbătă reprezentantul comercial al Statelor Unite, Katherine Tai, transmite Reuters. 
 Ministrul indian pentru Comerţ, Piyush Goyal, şi Tai au susţinut discuţiile lor anuale de politică comercială la New Delhi, pe 12 ianuarie.
 Tai se află într-o vizită de trei zile în India.
 Cele două naţiuni fac eforturi pentru a îmbunătăţi perspectivele comerciale bilaterale, depăşind tensiunile diplomatice după ce Washingtonul a susţinut, la sfârşitul anului trecut, că un oficial indian a fost implicat într-un complot dejucat de ucidere a unui lider separatist sikh pe teritoriul SUA.
 India a spus că orice astfel de acţiune a fost contrară politicii guvernamentale şi a lansat propria investigaţie asupra acuzaţiilor.

 În timpul discuţiilor dintre Tai şi Goyal, India a spus că este interesată de un parteneriat bilateral critic pentru minereuri.
 Washingtonul şi New Delhi vor face schimb de informaţii pentru a-şi aprofunda parteneriatul în acest domeniu, a spus un oficial indian, care nu a dorit să fie numit deoarece discuţiile nu sunt publice.
 ”În ceea ce priveşte foaia de parcurs (pentru mineralele critice), vom începe cu aflarea faptelor, explorarea şi stabilirea unui vocabular comun şi apoi ne vom dezvolta instrumentele şi ideile de acolo”, a spus Tai într-un briefing la New Delhi.
 De asemenea, India a cerut Statelor Unite să-şi îmbunătăţească procesele de obţinere a vizelor pentru profesioniştii din India şi a cerut Washingtonului să restabilească accesul fără taxe vamale la unele mărfuri, în cadrul aşa-numitului sistem generalizat de preferinţe, potrivit unei declaraţii comune emise după întâlnirea din 12 ianuarie.
 Un program comercial preferenţial din SUA, la care India a avut acces de zeci de ani, a fost încheiat de fostul preşedinte Donald Trump în 2019.
 În timpul discuţiilor sale din New Delhi, Tai a cerut Indiei să se asigure că politicile New Delhi privind importurile de laptopuri nu restricţionează comerţul.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Pakistan: Partidul lui Imran Khan a pierdut simbolul electoral tradiţional: bâta de crichet
externe
2024-01-14T09:03:33
Curtea Supremă din Pakistan a respins o încercare a partidului fostului premier Imran Khan de a păstra simbolul său electoral tradiţional, o bâtă de crichet, în cel mai recent eşec al liderului încarcerat înainte de alegerile generale, relatează The Guardian.
 Partidul lui Khan, aflat în conflict cu puternicii generali ai armatei, se confruntă cu o represiune susţinută de armată, care a luat amploare înainte de scrutinul din 8 februarie. Partidul, Pakistan Tehreek-e-Insaf (PTI), susţine că armata încearcă să îl ţină în afara cursei electorale, acuzaţie pe care armata o neagă.  Simbolul electoral al unui partid pe buletinele de vot este important pentru ca alegătorii să poată identifica candidaţii săi în această ţară, unde majoritatea circumscripţiilor electorale se află în zone rurale cu un nivel scăzut de alfabetizare.
 Sâmbătă, preşedintele Curţii Supreme de Justiţie, Qazi Faez Isa, a anunţat decizia în cadrul unei transmisiuni în direct, la ore târzii, a procedurilor de pe site-ul instanţei supreme.
 Fără această bâtă, candidaţii PTI vor trebui să participe la alegeri folosind simboluri individuale, ceea ce ar putea deruta alegătorii.
  "Aceasta este, de departe, cea mai proastă decizie cu impact asupra a milioane de alegători", a anunţat partidul, iar preşedintele său, avocatul Gohar Khan, a anunţat că toţi candidaţii săi vor candida ca independenţi.  Comisia Electorală din Pakistan (ECP) a retras simbolul PTI pe motiv tehnic că nu a organizat alegeri interne, o condiţie prealabilă pentru ca orice partid politic să participe la votul naţional.  Partidul a contestat această decizie la instanţa supremă.  Campania electorală, amânată din noiembrie, a fost o cursă lipsită de strălucire într-un mediu politic incert, cu Khan, în vârstă de 71 de ani, încarcerat şi care nu poate participa la alegeri.
 Principalul său rival şi fostul prim-ministru de trei ori Nawaz Sharif a fost exonerat de toate acuzaţiile din justiţie şi de o interdicţie pe viaţă, ceea ce îi permite să participe la alegeri. Analiştii spun că acesta pare să fie favorit, datorită sprijinului militar, un avantaj într-o ţară în care generalii din armată decid guvernele. Armata afirmă că este apolitică.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Circulaţie feroviară perturbată în staţia CF Dej Călători de pe raza regionalei Cluj, după ruperea unui pantograf. Circulaţia a trei trenuri de călători a fost afectată


eveniment
2024-01-14T08:49:00
Circulaţia a trei trenuri de călători a fost afectată duminică dimineaţă după ce pantograful unui tren s-a rupt< iar pentru remedierea defecîiunii a fost necesară scoatere de sub tensiune a staţiei de cale ferată Dej.


 ”În cursul acestei dimineţi, în jurul orei 04:25, la introducerea pe trenul R 4303 (CFR Călători) a locomotivei, s-a rupt pantograful. În intervalul 04:35 – 05:40, personalul de specialitate al SRCF Cluj a intervenit pentru remediere cu drezina pantograf, fiind necesară scoaterea totală de sub tensiune a staţiei CF Dej Călători. Menţionăm faptul că, în intervalul necesar remedierii, pe relaţia Dej Călători – Dej Triaj, trenurile au circulat dublate cu locomotivă Diesel, pusă la dispoziţie de CFR Călători”, a informat duminică Compania Naţională de Căi Ferate CFR SA.
 A fost afectată circulaţia a trei trenuri de călători: R 4303 (cu pantograful locomotivei rupt) a înregistrat o întârziere de 48 minute; R 4372 a înregistrat o întârziere de16 minute; R 4110 a înregistrat o întârziere de 27 minute.
 ”În prezent, în staţia CF Dej Călători, circulaţia trenurilor se realizează cu tracţiune electrică pe fir I Dej Triaj – Dej Călători şi pe liniile 1, 2 şi 3, urmând ca în cel mai scurt timp, într-un interval liber de circulaţie să fie remediat definitiv deranjamentul şi să fie redeschise şi liniile 4, 5, 6 si fir II Dej Călători – Dej Triaj”, anunţă compania.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Dispeceratul Naţional Salvamont: Număr ingrijorător de mare de evenimente, record nedorit al acestei ierni - 112 apeluri prin care se solicita intervenţia de urgenţă a salvamontiştilor, în ultimele 24 de ore
eveniment
2024-01-14T08:41:00
Dispeceratul Naţional Salvamont, anunţă duminică un ”record nedorit al acestei ierni” după ce în ultimele 24 de ore au fost înregistrate 112 apeluri prin care se solicita intervenţia de urgenţă a salvamontiştilor. Au fost salvate 155 de persoane, din care 38 au fost predate Serviciului de Ambulanţă sau SMURD şi una elicopterului IGAv,  pentru transport la spital. O persoană a decedat şi a fost predată Serviciului de medicină legală. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Operatorul aerian american Delta Air Lines a comandat până la 40 de avioane noi Airbus A350-1000
economic
2024-01-14T08:33:00
Delta Air Lines a dezvăluit vineri o comandă pentru până la 40 de aeronave noi Airbus A350-1000 cu corp larg, livrările primelor 20 de avioane fiind programate să înceapă în 2026, transmite Reuters. 
 Comanda, despre care Reuters a relatat săptămâna aceasta că este iminent, va face probabil din Delta primul transportator american care va opera modelul respectiv de aeronavă.
 Delta a spus că are opţiuni pentru încă 20 de avioane.
 A350-1000, destinat curselor pe distanţe lungi, poate găzdui confortabil între 350 şi 410 de pasageri şi are o cantitate mare de spaţiu pentru cabinele premium, potrivit producătorului european de avioane.
 CEO-ul Delta, Ed Bastian, a declarat că avioanele vor înlocui avioanele Boeing 767.

 ”Aceste avioane completează strategia flotei noastre şi vor oferi clienţilor o experienţă de clasă mondială pentru călătorii internaţionali, cu mai multe locuri premium, ecartament mai mare şi facilităţi excelente pentru clienţi”, a spus el la apelul pentru veniturile companiei.
 Delta s-a poziţionat ca o companie aeriană premium şi caută să atragă călători dornici să plătească pentru altceva decât doar un loc.
 Veniturile sale din cabinele premium le-au depăşit pe cele de la locurile low-cost încă de la pandemie.
 În timp ce transportatorul cu sediul în Atlanta a plasat o comandă pentru 100 de avioane Boeing 737 MAX 10 în 2022, acesta este în primul rând un client al Airbus.
 La sfârşitul lunii septembrie, compania avea 65 Airbus A330 şi 28 A350-900 cu corp larg, cu angajamente să achiziţioneze încă 16 din fiecare.
 Delta se aşteaptă că avioanele cu două culoare vor ajuta compania să-şi dezvolte reţeaua în regiunea Asia-Pacific, care a rămas în urma SUA şi Europa în ceea ce priveşte redresarea cererii globale de călătorii după pandemie.
 Delta a anunţat, de asemenea, un acord de service cu Rolls-Royce, pentru a deservi motoarele Trent XWB-97 care alimentează avioanele A350-1000.
 United Airlines este singurul alt transportator american care a comandat până acum avioane A350, în cazul său 45 dintre aparatele A350-900 mai mici. Cu toate acestea, niciunul nu a fost încă livrat.
 Operatorii actuali de avioane A350-1000 la nivel global includ British Airways, Qatar Airways şi Cathay Pacific Airways din Hong Kong.
 Joi, Airbus a raportat comenzi anuale record de avioane şi a confirmat o creştere cu 11% a livrărilor în 2023, menţinându-se pentru al cincilea an pe primul loc în privinţa producţiei, faţă de rivalul Boeing.
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Lider al protestatarilor, după discuţii la ASF: Nu s-a putut ajunge la niciun numitor comun. Cerinţele noastre nu sunt de luat în calcul. Lobby-ul asiguratorilor, mai puternic / Preşedinte ASF: Multe dintre solicitări erau acţiuni pe care urma să le luăm

social
2024-01-14T08:30:00
Unul dintre liderii transportatorilor şi fermierilor care protestează de cinci zile blocând şoselele de centură ale marilor oraşe, Dănuţ Andruş, a declarat sâmbătă seară, după întâlnirea avută cu conducerea Autorităţii de Supraveghere Financiară (ASF), că nu s-a putut ajunge la niciun numitor comun şi că cerinţele lor nu sunt de luat în calcul. La rândul său, preşedintele ASF, Alexandru Petrescu, a afirmat că multe dintre solicitările protestatarilor erau şi acţiuni pe care noua conducere a Autorităţii de Supraveghere Financiară urma să le ia. Protestatarii au avut sâmbătă negocieri şi la Ministerul Agriculturii şi la Ministerul Transporturilor. Discuţiile anunţate iniţial pentru duminică, de la ora 11, la Ministerul Finanţelor au fost reprogramate pentru ora 14.00, la solicitarea protestatarilor.

  
 Conform Centrului Infotrafic din IGPR, şi duminică se va circula cu viteză redusă în multe zone ale ţării, în special pe centurile marilor oraşe, îndeosebi pe centura Capitalei, unde traficul a fost îngreunat în ultimele zile, de când au început manifestaţiile.
 Duminică dimineaţă, mai multe autocamioane se află staţionate în localitatea Afumaţi, pe DN 2, banda 1 a sensului de mers către Bucureşti, cu intenţia de a se deplasa pe timpul zilei către capitală.
 ”Sfătuim şoferii să acorde multă atenţie tuturor manevrelor efectuate şi să evite zonele cu proteste, pentru că se va circula cu viteză foarte redusă, pe alocuri putând apărea chiar blocaje în trafic!”, a transmis Centrul Infotrafic.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

A început Cupa Africii pe Naţiuni. Coasta de Fildeş a învins Guineea-Bissau, scor 2-0, în meciul de deschidere
sport
2024-01-14T08:16:10
Reprezentativa Coastei de Fildeş a învins Guineea-Bissau, scor 2-0, sâmbătă seară, în meciul de deschidere al Cupei Africii pe Naţiuni. 
 Golurile au fost marcate de Fofana (4) şi Krasso (58).
 Duminică, tot în grupa A, se dispută meciul Nigeria - Guineea Ecuatorială.
 În Grupa B se joacă meciurile Egipt - Mozambic şi Ghana - Insulele Capului Verde.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Incendii de vegetaţie în Australia. Sute de pompieri luptă cu focul
externe
2024-01-14T07:51:58
Sute de pompieri luptă duminică cu un incendiu de vegetaţie scăpat de sub control în apropiere de capitala Australiei de Vest, Perth, ceea ce a determinat autorităţile să îndemne locuitorii să fugă din calea focului, relatează Reuters.
 Mai mult de 25 de incendii de vegetaţie se înregistrau duminică în acest stat, iar locuitorii din regiunile rurale Gingin şi Chittering, la aproximativ 60 de kilometri nord de Perth, erau în pericol din cauza incendiului care se propagă rapid, potrivit pompierilor.
 În Australia, sezonul de incendii de vegetaţie cu risc ridicat este în curs de desfăşurare din cauza fenomenului meteorologic El Nino, asociat cu fenomene precum cicloane, secete şi valuri de căldură.
 Un purtător de cuvânt al Departamentului de Stat pentru Pompieri şi Servicii de Urgenţă a declarat că 240 de pompieri se luptă cu incendiul, care se află la nivelul de urgenţă, cel mai înalt grad de ameninţare.  "Dacă drumul este liber, plecaţi acum spre un loc mai sigur", a precizat agenţia pe site-ul său.

 Incendiul, care a mistuit 417 hectare de tufişuri, a izbucnit sâmbătă.  Meteorologii au emis duminică un avertisment de "pericol extrem de incendiu" în unele părţi ale statului Australia de Vest, pe fondul unei alerte de caniculă în vigoare de sâmbătă.  În Perth, a fost prognozată o temperatură maximă de 35 de grade Celsius, cu mai mult de trei grade peste maxima medie a oraşului pentru luna ianuarie, potrivit datelor de la meteorologi.
 Ultimele două sezoane de incendii din Australia au fost liniştite în comparaţie cu devastatoarea "vară neagră" 2019-2020 a incendiilor de tufişuri care au ras o suprafaţă de mărimea Turciei şi au ucis 33 de persoane.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Bulgaria înlocuieşte importurile de petrol ruseşti cu ţiţei din Kazahstan, Irak şi Tunisia
economic
2024-01-14T07:43:00
Bulgaria înlocuieşte importurile de petrol ruseşti cu ţiţei din Kazahstan, Irak şi Tunisia, în ianuarie, potrivit traderilor şi datelor LSEG, transmite Reuters. 
 Bulgaria are o derogare de la un embargo al Uniunii Europene care îi permite să continue importurile maritime de petrol rusesc în 2024. Dar ţara a restricţionat exporturile tuturor produselor rafinate produse din ţiţei rusesc, începând cu această lună, ceea ce face aproape imposibil ca singura sa rafinărie să funcţioneze cu petrol rusesc şi a decis să oprească toate importurile de ţiţei rusesc, din martie.
 Bulgaria cumpără petrol pentru a-şi alimenta rafinăria din Burgas, care are o capacitate de 190.000 de barili pe zi (bpd) şi este operată de grupul Lukoil din Rusia.
 Bulgaria a fost al patrulea cel mai mare cumpărător de petrol rusesc pe mare în 2023, cumpărând peste 100.000 bpd. Dar, în această lună, niciun petrol din Rusia nu va ajunge în portul Burgas.
 Întrucât Lukoil nu mai poate furniza rafinăriei din Burgas propriul său petrol Urals, trebuie să folosească petrol din altă parte, crescând costurile.

 Rentabilitatea fabricii este, de asemenea, afectată de un impozit de 60% impus de guvernul Bulgariei asupra profiturilor rafinăriei.
 Până acum, în ianuarie, Burgas urmează să primească două transporturi de 70.000 de tone de ţiţei KEBCO din Kazahstan, o cantitate de 76.000 de tone de Basrah Light, 50.000 de tone de CPC Blend şi 33.000 de tone de petrol din Tunisia, potrivit datelor LSEG.
 KEBCO, un sortiment kazah exportat din porturile ruseşti cu aceeaşi calitate ca Urals, este cel mai probabil înlocuitor al petrolului rusesc în Bulgaria, au spus comercianţii, adăugând că oferta sa este limitată şi preţul este semnificativ mai mare decât pentru Urals.
 Burgas este concepută pentru a procesa petrolul Urals şi în prezent poate funcţiona numai pe grad acru, ceea ce este dificil şi costisitor în UE, au spus traderii.
 ”Piaţa petrolului acid din Europa este limitată din cauza lipsei de petrol Urals şi Kurd”, a spus unul dintre traderi.
 Exporturile de petrol din regiunea Kurdistan a Irakului au fost suspendate din primăvara trecută.
 Lukoil a declarat că îşi revizuieşte strategia cu privire la activele din Bulgaria şi că ar lua în considerare vânzarea acestora.
 Lukoil şi Ministerul Economiei şi Industriei din Bulgaria nu au răspuns solicitărilor de comentarii pentru acest articol.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ana Bogdan, eliminată de o jucătoare venită din calificări în primul tur la Australian Open
sport
2024-01-14T07:28:07
Ana Bogdan, locul 66 WTA, a fost eliminată, duminică, în runda inaugurală de la Australian Open, primul grand slam al anului.
 Bogdan a fost învinsă de sportivă cehă Brenda Fruhvirtova, venită din calificări, locul 110 mondial, scor 2-6, 6-4, 6-3.
 Meciul a durat două ore şi 19 minute.
 România le mai are reprezentante pe tabloul de simplu pe Jaqueline Cristian şi Sorana Cîrstea.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Italia: Delia Zărnescu, românca ucisă la 5 ianuarie, a fost înmormântată. Trupul neînsufleţit al Mariei Rus va fi adus în România
externe
2024-01-14T07:21:38
Delia Zărnescu, românca de 58 de ani ucisă la 5 ianuarie, a fost înmormântată, sâmbătă, în localitatea Naro, unde a fost decretat duminică doliu local. Trupul neînsufleţit al celeilalte românce ucise, Maria Rus, va fi adus luni în România.
 La slujba de la biserica Sant'Erasmo, în Piazza Cesare Battisti,  au fost prezenţi membrii familiei femeii şi rudele Mariei Rus, cealaltă victimă a masacrului de la Naro din 5 ianuarie, fiica sa Marcela, soţul şi nepoţii, precum şi primarul Maria Grazia Brandara şi reprezentanţi ai carabinierilor.
 Luni, va fi celebrată o slujbă pentru Maria Rus, în vârstă de 55 de ani, care era de religie ortodoxă. Apoi trupul neînsufleţit va fi dus în România, pentru a fi înmormântat alături de fetiţa pe care Maria o pierduse la naştere.
 Marcela Rus, fiica Mariei Rus, şi alte câteva femei din comunitatea românească din Canicattì au purtat tricouri cu chipurile Deliei şi Mariei pe care scria "Stop violenţei împotriva femeilor".
 Delia Zărnescu, în vârstă de 58 de ani, şi Maria Rus, în vârstă de 54 de ani, au fost ucise cu brutalitate la 5 ianuarie, iar principalul suspect în acest caz, Omar Edgar Nedelkov, este arestat.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

David Cameron spune că Marea Britanie nu a avut "altă opţiune" decât să întreprindă acţiuni militare împotriva rebelilor Houthi din Yemen
externe
2024-01-14T07:09:04
Marea Britanie nu a avut "altă opţiune" decât să întreprindă acţiuni militare împotriva rebelilor Houthi din Yemen, din cauza atacurilor acestora în Marea Roşie, a declarat ministrul de externe David Cameron.

 Cameron a declarat că Marea Britanie a dat grupului "avertisment după avertisment" înainte de a se alătura atacurilor conduse de SUA în această săptămână.  Într-un editorial în Sunday Telegraph, citat de BBC, el a spus că preţurile ar creşte în Marea Britanie dacă rebelii Houthi ar bloca rute comerciale importante.  
Grupul pro-Hamas a atacat nave în Marea Roşie, susţinând că vizează Israelul din cauza războiului din Gaza.  
Atacurile lor asupra navelor de marfă - unele dintre ele fără o legătură clară cu Israelul - au determinat marile companii de transport maritim să devieze navele din Marea Roşie, alegând în schimb o rută mai lungă în jurul Africii de Sud.  Cameron a declarat că Marea Britanie a luat parte la aceste atacuri pentru a apăra "libertatea de navigaţie".  El a sugerat, de asemenea, că Marea Britanie ar putea lovi din nou ţinte Houthi dacă atacurile acestora vor continua.  "Dacă rebelii Houthi refuză acest pasaj navelor, lanţurile de aprovizionare vitale sunt ameninţate, iar preţurile vor creşte în Marea Britanie şi în întreaga lume", a spus el.  "Vom lucra cu aliaţii. Vom apăra întotdeauna libertatea de navigaţie. Şi, în mod crucial, vom fi pregătiţi să susţinem cuvintele cu acţiuni", a precizat el..
 Houthi - o organizaţie politică şi militară şiită susţinută de Iran care duce un război civil în Yemen împotriva unei coaliţii susţinute de Arabia Saudită - lansează de săptămâni întregi drone şi rachete asupra navelor comerciale de transport maritim din Marea Roşie, multe dintre acestea fiind interceptate şi doborâte de navele marinei americane aflate în zonă. Grupul rebel a declarat că acţionează în sprijinul luptei Hamas împotriva Israelului în Gaza, după atacul mişcării palestiniene asupra Israelului din 7 octombrie.  Dar Cameron a declarat că afirmaţia Houthi că atacurile lor sunt legate de războiul din Gaza este "un nonsens".  "Au atacat nave din ţări din întreaga lume, care se îndreptau spre destinaţii din întreaga lume", a scris el.  El a adăugat că acţiunea comună "va fi contribuit într-o oarecare măsură la degradarea capacităţilor Houthi construite cu sprijinul Iranului".  Loviturile conduse de SUA împotriva ţintelor Houthi au început vineri dimineaţa devreme şi au fost descrise de premierul Rishi Sunak ca fiind "o acţiune limitată, necesară şi proporţională de autoapărare".  Sâmbătă, un purtător de cuvânt Houthi a declarat pentru Reuters că loviturile nu au avut un impact semnificativ asupra capacităţii grupului de a afecta transportul maritim.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UE va inspecta producătorii auto chinezi BYD, Geely şi SAIC, într-o investigaţie privind posibila subvenţionare a vehiculelor electrice
economic
2024-01-14T07:00:00
Anchetatorii Comisiei Europene urmează să inspecteze producătorii de automobile chinezi în următoarele săptămâni, ca parte a unei anchete pentru a stabili dacă vor impune tarife punitive pentru a proteja producătorii europeni de vehicule electrice, au declarat trei persoane implicate în această investigaţie, transmite Reuters. 
 Inspectorii vor vizita BYD, Geely şi SAIC, au spus două surse, una dintre ele spunând că anchetatorii nu vor vizita mărci nechineze produse în China, cum ar fi Tesla, Renault şi BMW.
 Investigaţia, lansată în octombrie şi programată să dureze 13 luni, urmăreşte să stabilească dacă vehiculele electrice mai ieftine, fabricate în China, beneficiază în mod nedrept de subvenţiile de stat.
 Numită protecţionistă de către China, ancheta a escaladat tensiunile dintre Beijing şi UE.
 Comisia Europeană a confirmat că va efectua vizitele.

 ”Comisia a selectat un eşantion reprezentativ de producători chinezi şi din UE, care au răspuns deja la chestionare”, a declarat Olof Gill, purtătorul de cuvânt al Comisiei Europene pentru Comerţ.
 ”Comisia va efectua vizite de verificare la sediile lor, în ianuarie-februarie 2024”, a spus el.
 Ministerul Comerţului din China, BYD şi SAIC nu au răspuns imediat solicitărilor de comentarii. Geely a refuzat să comenteze, dar a citat declaraţia din octombrie conform căreia compania a respectat toate legile şi a susţinut concurenţa loială pe piaţă, la nivel global.
 O sursă a spus că anchetatorii au sosit în China, în timp ce o altă sursă a spus că vizitele sunt programate pentru luna aceasta şi februarie.
 Vizitele sunt pentru lucrări de verificare - inspecţii la faţa locului care verifică răspunsurile pe care producătorii auto le-au dat la chestionare - a spus o sursă.
 Documentele Comisiei Europene pentru anchetă spun că este ”în etapa de iniţiere”, vizitele de verificare fiind programate până pe 11 aprilie.
 Sursele au cerut să nu fie numite deoarece detaliile vizitei sunt confidenţiale.
 Săptămâna trecută, China a deschis o investigaţie antidumping asupra coniacului importat din Uniunea Europeană, un pas care a părut vizată Franţa, care susţine investigaţia referitoare la vehiculele electrice.
 Modelele chineze populare exportate în Europa includ MG, de la SAIC, şi Volvo, de la Geely.
 Cota vehiculelor produse din China pe piaţa de vehicule electrice din Uniunea Europeană a crescut la 8% şi ar putea ajunge la 15% în 2025, aceste vehicule electrice vânzându-se de obicei cu 20% mai ieftine decât modelele fabricate în UE.
 În octombrie, Great Wall Motor din China a declarat că a fost primul producător de automobile care a trimis răspunsuri la ancheta UE privind subvenţiile.
 Relaţiile dintre China şi UE au fost tensionate de factori precum legăturile mai strânse ale Beijingului cu Moscova, după invazia Rusiei în Ucraina.
 UE încearcă să-şi reducă dependenţa de a doua economie din lume, în special pentru materialele şi produsele necesare pentru tranziţia sa ecologică.
 În acelaşi timp, producătorii chinezi de vehicule electrice, de la liderul de piaţă BYD până la rivalii mai mici Xpeng şi Nio, îşi intensifică eforturile pentru a se extinde în străinătate, pe măsură ce concurenţa se intensifică la nivel intern şi creşterea internă încetineşte.
 Mulţi producători au făcut din vânzările către Europa o prioritate. Se estimează că China a depăşit Japonia ca cel mai mare exportator de automobile din lume anul trecut, livrând 5,26 milioane de vehicule, evaluate la aproximativ 102 miliarde de dolari, a declarat săptămâna aceasta o asociaţie auto chineză.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Prinţul Abdul Mateen din Brunei s-a căsătorit în cadrul unei ceremonii fastuoase după festivităţi care au durat 10 zile - FOTO, VIDEO
externe
2024-01-14T06:53:27
Festivităţile fastuoase pentru nunta prinţului Abdul Mateen din Brunei şi a soţiei sale au culminat duminică cu o ceremonie strălucitoare la care au participat lideri şi invitaţi cu sânge albastru din întreaga lume, relatează presa internaţională.
 Mateen, în vârstă de 32 de ani, şi Yang Mulia Anisha Rosnah, în vârstă de 29 de ani, şi-au făcut prima apariţie publică în calitate de cuplu căsătorit într-o procesiune prin capitala Bandar Seri Begawan.
  
 PRINCE MATEEN AND DAYANG ANISHA ROSNAH WEDDING  pic.twitter.com/I87fetxSf5
 Popularul prinţ a fost cel mai dorit burlac din Asia până joi, când s-a căsătorit cu Anisha Rosnah, care provine dintr-o familie importantă din Brunei.

 Tatăl lui Mateen este Sultanul Hassanal Bolkiah, cel mai longeviv monarh din lume şi, cândva, cel mai bogat om de pe planetă.  Palatul sultanului nu a dezvăluit încă lista invitaţilor pentru duminică, dar membrii familiei regale din Asia, Europa şi Orientul Mijlociu s-au alăturat anterior unor nunţi regale în această naţiune. Sultanul Abdullah Shah din Malaysia, ţara vecină, a declarat că va fi prezent.
 Premierul malaezian Anwar Ibrahim, preşedintele indonezian Joko Widodo şi premierul din Singapore Lee Hsien Loong şi-au confirmat, de asemenea, prezenţa.
 Sărbătoarea de duminică este punctul culminant al celor 10 zile de fast în această ţară mică, a cărei bogăţie provine aproape în întregime din rezervele sale enorme de petrol şi gaze.  Mateen, un ofiţer în cadrul forţelor armate din Brunei şi pilot de elicopter, a stat alături de soţia sa în cadrul unei ceremonii elaborate la vastul palat Istana Nurul Iman, în prezenţa unor invitaţi.  Biroul de informaţii al Bruneiului a declarat că cuplul "va sta pe o estradă" în ţinuta regală completă.  Ceremonia este impregnată de tradiţii care provin din istoria seculară a Bruneiului ca monarhie islamică.  "Ceremonia se încheie cu o rugăciune citită de oficiali religioşi desemnaţi", a precizat biroul de informaţii.
 Cuplul a condus apoi o paradă grandioasă care va străbate capitala, unde imaginile lor au fost afişate pe faţadele clădirilor timp de câteva zile.
  
 Istiadat Perarakan Pengantin Diraja, Pengiran Muda ‘Abdul Mateen Bolkiah dan YM Dayang Anisha Rosnah Isa-Kalebic mengelilingi Bandar Seri Begawan, Brunei sambil diiringi lambaian rakyat jelata. #RoyalWedding #Brunei #BruneiRoyalWedding #PrinceMateen #Anisha https://t.co/eyeGIqVXXz pic.twitter.com/aPdKbPpHEh
 Fiind al zecelea copil şi al patrulea fiu al sultanului, este puţin probabil ca Mateen să urce vreodată pe tron.
  Dar se pare că şi-a asumat rolul neoficial de a prezenta o faţă modernă a familiei regale, în încercarea de a se conecta cu o generaţie tânără crescută pe reţelele de socializare.
 Mateen are un număr mare de urmăritori pe Instagram, unde fotografii şi videoclipuri atent îngrijite îl arată jucând polo sau apărând în uniformă militară.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Toţi gardienii ţinuţi ostatici de deţinuţi în închisori din Ecuador au fost eliberaţi
externe
2024-01-14T06:31:35
Toţi gardienii ţinuţi ostatici de deţinuţii din închisorile din Ecuador, pe fondul unei creşteri bruşte a violenţelor, au fost eliberaţi până sâmbătă seara, a anunţat Administraţia Penitecniarelor (SNAI), citată de Reuters.
 Ostaticii, despre care SNAI anunţase că erau 158 de gardieni şi 20 de membri ai personalului administrativ, au fost reţinuţi începând de luni în cel puţin şapte închisori, în contextul în care criza de securitate se intensifică în ţara sud-americană.  Pe platforma de socializare X, preşedintele Daniel Noboa a felicitat SNAI, poliţia şi forţele armate pentru eliberarea cu succes a personalului din închisori.
 Administraţia penitenciară a precizat că va fi deschisă o anchetă pentru a-i determina pe cei responsabili de luarea de ostatici.  SNAI a raportat incidente în mai multe închisori în cursul zilei de sâmbătă, inclusiv o confruntare armată cu deţinuţii la închisoarea din provincia El Oro, care s-a soldat cu moartea unui gardian.
  Ecuadorul se confruntă cu o criză de securitate care s-a agravat în această săptămână prin asaltul în direct al unui post de televiziune, explozii inexplicabile în mai multe oraşe şi răpirea unor ofiţeri de poliţie.
 Poliţia şi forţele armate continuau să desfăşoare operaţiuni în întreaga ţară. Mai mult de 1.000 de persoane au fost arestate de la începutul stării de urgenţă, luni, a declarat guvernul.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Taiwanul cere Beijingului să "respecte rezultatele alegerilor prezidenţiale" câştigate de Lai Ching-te
externe
2024-01-14T06:21:20
Taiwanul a cerut, duminică, Chinei să "respecte rezultatele alegerilor prezidenţiale" câştigate de Lai Ching-te, care susţine că insula este independentă de facto şi promite să o apere în faţa ameninţărilor de reunificare, relatează AFP.
 "Ministerul Afacerilor Externe face apel la autorităţile de la Beijing să respecte rezultatele alegerilor, să accepte realitatea şi să renunţe la reprimarea Taiwanului", potrivit unui comunicat al ministerului taiwanez.  Afirmând că a primit felicitări din partea a "peste 50 de ţări, inclusiv 12 aliaţi diplomatici", ministerul a denunţat "comentariile absurde şi eronate" făcute de autorităţile chineze.  
Anterior, duminică, un purtător de cuvânt al Ministerului chinez de Externe declarase pe reţeaua de socializare X că "indiferent de schimbările care au loc în Taiwan, faptul fundamental că există o singură China în lume şi că Taiwanul face parte din China nu se va schimba".
 Sâmbătă seară, ţara comunistă, care consideră Taiwanul ca fiind una dintre provinciile sale care trebuie reunificată cu forţa dacă este necesar, declarase că acest vot "nu va împiedica tendinţa inevitabilă de reunificare cu China".  "Noi (...) ne vom opune cu fermitate activităţilor separatiste care vizează independenţa Taiwanului şi ingerinţelor străine", a avertizat Chen Binhua, purtătorul de cuvânt al biroului chinez responsabil cu relaţiile cu Taiwanul.  La capătul unei campanii marcate de o puternică presiune diplomatică şi militară din partea Chinei, vicepreşedintele în exerciţiu Lai Ching-te, în vârstă de 64 de ani, a câştigat alegerile prezidenţiale într-un singur tur de scrutin cu 40,1% din voturi.  El îşi va prelua funcţia la 20 mai, alături de vicepreşedintele său, Hsia Bi-khim, fost reprezentant al Taipeiului la Washington.
 Membru al Partidului Democrat Progresist (DPP), la fel ca şi preşedintele demisionar Tsai Ing-wen - care nu a putut fi realeasă după două mandate - Lai Ching-te a promis să "protejeze Taiwanul de ameninţările şi intimidările constante ale Chinei".
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Columbia: Cel puţin 34 de persoane au murit după o alunecare de teren pe o autostradă
externe
2024-01-14T06:08:35
Cel puţin 34 de persoane au murit, iar alte zeci au fost rănite în urma unei alunecări de teren pe o autostradă, provocată de ploile abundente în nord-vestul Columbiei, relatează Reuters.
 Alunecarea de teren, care a avut loc vineri după-amiază, a acoperit o şosea care leagă oraşele Quibdo şi Medellin, în provincia Choco din Pacific, au precizat autorităţile într-un comunicat.  Salvatori şi câini din întreaga Columbie au fost trimişi la faţa locului pentru a căuta persoane rănite, se arată în comunicat. Noroiul înghiţise complet mai multe maşini de pe şosea.
 Cel puţin 17 cadavre au fost, de asemenea, transferate la Medellin pentru a fi examinate de medicii legişti, au declarat autorităţile.  Imaginile de pe reţelele de socializare au arătat momentul în care o bucată mare de pământ s-a desprins de pe un munte şi a căzut peste mai multe maşini care se deplasau pe drumul inundat de dedesubt, potrivit Reuters.

  
 COLOMBIA – Mountain collapses after heavy rain in landslide killing at least 33 and injuring dozens  Yesterday, a landslide on the road connecting Quibdo, the capital of Choco department, and Medellin, resulting in the deaths of at least 33 people, mostly children  As… pic.twitter.com/obH6h2Lutd
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Italia: 30 de persoane rănite, după ce podeaua unei săli dintr-un restaurant s-a prăbuşit în timpul unei nunţi
externe
2024-01-14T05:49:41
Treizeci de persoane au fost rănite sâmbătă în Toscana, în centrul Italiei, după ce podeaua unei săli dintr-o fostă mănăstire din secolul al XV-lea, acum folosită ca restaurant, s-a prăbuşit în timpul unei nunţi, au anunţat autorităţile regionale, citate de Ansa.
 Cinci dintre persoanele rănite se află în stare critică în urma accidentului produs în apropiere de Pistoia, la nord de Florenţa, potrivit guvernatorului regiunii Toscana, Eugenio Giani.
 Aproximativ şaizeci de persoane dansau când podeaua unei camere de la primul etaj s-a prăbuşit, potrivit presei italiene.
 Prăbuşirea a avut loc într-o sală de la primul etaj al fostei mănăstiri din Giaccherino, care era folosită ca restaurant de mai mulţi ani. Unii invitaţi plecaseră deja de la petrecere, dar aproximativ şaizeci de persoane, în principal tineri, au rămas în sală şi dansau, când, brusc, podeaua mansardei s-a prăbuşit. Dansatorii s-au trezit la parter, acoperiţi de moloz.
 Peste o sută de salvatori au fost mobilizaţi, a declarat Eugenio Giani pe Telegram.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

John Kerry, emisar special al preşedintelui SUA pentru climă, se retrage din funcţie pentru a ajuta la realegerea preşedintelui Biden
externe
2024-01-14T05:37:52
John Kerry, emisar special al preşedintelui Statelor Unite ale Americii pentru climă, intenţionează să se retragă din funcţie până în primăvară, relatează CNN, citând o sursă apropiată politicianului.
 Kerry părăseşte postul după trei ani în fruntea diplomaţiei americane în domeniul climei sub administraţia Biden. Sursa apropiată lui Kerry a precizat că acesta va participa în continuare la Forumul Economic Mondial din ianuarie şi este aşteptat să participe la Conferinţa de Securitate de la Munchen din februarie.  Fostul secretar de stat şi candidat democrat la preşedinţie, în vârstă de 80 de ani, a condus negocierile SUA la trei summituri internaţionale privind clima, cel mai recent dintre acestea având loc la Dubai.
 Kerry a acordat prioritate în mod special repornirii discuţiilor internaţionale privind clima între SUA şi China şi a avut un rol esenţial în negocierea acordului Sunnylands din noiembrie, un acord amplu privind clima între cele două ţări înainte de COP28.  Potrivit Axios, Kerry se retrage şi intenţionează să se alăture campaniei lui Biden de realegere în funcţia de preşedinte.
  Înainte de a se alătura administraţiei Biden, Kerry a lucrat mult timp pe probleme climatice. În calitate de secretar de stat, el a jucat un rol-cheie în negocierea Acordului de la Paris, care a fost adoptat de aproape 200 de naţiuni în 2015 şi a avut ca scop abordarea impactului negativ al schimbărilor climatice.  Iar în 2019, Kerry a cofondat o iniţiativă bipartizană a liderilor mondiali şi a celebrităţilor pentru a combate criza climatică, numită World War Zero.  Kerry a fost, de asemenea, alături de Joe Biden în Senat timp de decenii. El a fost ales pentru prima dată în Senat pentru a reprezenta statul Massachusetts în 1984.
 În 2004, Kerry a câştigat nominalizarea democrată pentru funcţia de preşedinte, înainte de a pierde alegerile generale în faţa preşedintelui în exerciţiu George W. Bush. În 2009, când Biden a devenit vicepreşedinte, Kerry a preluat rolul de preşedinte al Comisiei pentru relaţii externe a Senatului. El a fost nominalizat pentru funcţia de secretar de stat de către Barack Obama în 2012.
 De asemenea, Kerry a servit în Marină în Vietnam ca ofiţer şi a fost decorat cu Steaua de Argint, Steaua de Bronz şi trei Purple Hearts (Inimi Purpurii).
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Israelul a continuat bombardamentele asupra Fâşiei Gaza. Războiul împotriva Hamas se pregăteşte să intre în ziua 100
externe
2024-01-14T05:15:36
Israelul a continuat sâmbătă bombardamentele asupra Fâşiei Gaza, promiţând să continue ofensiva sa pentru a distruge mişcarea islamistă Hamas, în timp ce luni se intră în a 100-a zi de război fără să se întrevadă un final al conflictului, relatează Reuters.
 Premierul israelian Benjamin Netanyahu a avertizat că acuzaţiile de genocid în Gaza aduse ţării sale în faţa Curţii Internaţionale de Justiţie de la Haga nu îl vor descuraja de la obiectivul său.  "Nimeni nu ne va opri - nici Haga, nici Axa Răului, nimeni", a declarat el într-o conferinţă de presă, referindu-se la Hamas, la Hezbollah, susţinută de Iran, şi la miliţiile Houthi care şi-au oferit sprijinul.  
La mai bine de trei luni de la atacul din 7 octombrie asupra Israelului, care a declanşat actualul război, peste 20.000 de palestinieni au fost ucişi, iar Gaza a fost redusă la ruine, aproape întreaga sa populaţie de 2,3 milioane de locuitori refugiindu-se într-un colţ minuscul din sudul enclavei.
 Israelul afirmă că vizează militanţii şi că face tot posibilul pentru a reduce la minimum atacurile suferite de necombatanţi, în timp ce duce un război urban împotriva Hamas în enclava palestiniană dens populată.  Însă amploarea crimelor din Gaza şi situaţia umanitară dezastruoasă au şocat opinia publică mondială şi au alimentat apelurile tot mai numeroase pentru încetarea focului, Africa de Sud lansând o acţiune în faţa Curţii Internaţionale de Justiţie, acuzând Israelul de genocid.  Israelul a respins acuzaţia ca fiind o distorsiune grosolană, afirmând că acţiunile sale din Gaza au fost întreprinse în legitimă apărare după ce, la 7 octombrie, atacatorii Hamas au atacat o serie de comunităţi din sudul Israelului, ucigând peste 1 200 de israelieni şi străini şi luând ca ostatici aproximativ 240 de persoane.  Acesta afirmă că atacul, pe care liderii Hamas au declarat că îl vor repeta, a arătat că existenţa sa ca stat este ameninţată dacă mişcarea nu este distrusă.  Armata israeliană, care afirmă că a ucis peste 8.000 de luptători, a anunţat o nouă fază a luptei, retrăgând o parte din forţele din nordul Fâşiei Gaza, dar menţinând operaţiunile în sud, unde se crede că se ascund lideri de rang înalt ai Hamas, inclusiv liderul mişcării din Gaza, Yahya Sinwar.
 Purtătorul de cuvânt al Ministerului Sănătăţii din Gaza, Ashraf Al-Qidra, a declarat că loviturile israeliene au ucis 135 de palestinieni şi au rănit 312 în ultimele 24 de ore. În total, el a spus că 23.843 de palestinieni, majoritatea civili, au fost ucişi din 7 octombrie.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Danemarca va avea de duminică un nou monarh. Prinţul Frederik devine regele Frederik al X-lea, după 52 de ani de domnie a mamei sale, regina Margrethe a II-a
externe
2024-01-14T05:00:00
Danemarca este duminică în sărbătoare, după ce prinţul Frederik va devevni regele Frederik al X-lea, el urmând să preia tronul după 52 de ani de domnie a mamei sale, regina Margrethe a II-a.
 În ajunul Anului Nou, regina Margrethe a II-a a anunţat că abdică de la tron, iar fiul său, prinţul moştenitor Frederik, va deveni regele Frederik al X-lea, în timp ce soţia sa, prinţesa moştenitoare Mary, va fi cunoscută sub numele de regina Mary.  Spre deosebire de încoronarea regelui Charles al III-lea, casa regală daneză va opta pentru o ceremonie simplă. În loc să aibă loc o încoronare oficială, va avea loc o ceremonie de proclamare la Palatul Christiansborg din Copenhaga, la exact 52 de ani de la încoronarea lui Margrethe.
 Prim-ministrul Danemarcei, Mette Frederiksen, va anunţa cuplul regal la palat, iar cei doi vor apărea la balcon în faţa publicului.
  Salve de tun vor celebra ocazia, iar drapelul naţional va fi coborât şi ridicat din nou la palatele regale.
 Înainte de prezentarea noilor monarhi la balcon, noul rege şi noua regină, pe lângă regina Margrethe, se vor alătura guvernului danez, secretarului Consiliului de Stat în Consiliul de Stat pentru transferul oficial de putere, iar regina va semna o declaraţie oficială de abdicare.  Familia regală va participa, de asemenea, la o sesiune specială a parlamentului la 15 ianuarie, precum şi la o slujbă religioasă de celebrare la Catedrala din Aarhus, duminică, 21 ianuarie.
  Festivităţile regale vor începe la prânz în Danemarca.. Nu va exista nicio transmisiune televizată a evenimentelor, scrie The Independent.
 De asemenea, se aşteaptă ca noul rege Frederik să ţină un discurs public, după care regele şi regina vor organiza un eveniment cu un număr restrâns de invitaţi.  La festiviţăţi va fi prezent şi fratele lui Frederik, prinţul Joachim al Danemarcei, care va asista la abdicarea mamei sale fără soţia şi copiii săi, la aproape doi ani după ce aceştia au fost deposedaţi de titlurile regale.  "Prinţul Joachim va fi acolo, dar copiii merg la şcoală, nu există niciun motiv special", a declarat un purtător de cuvânt al palatului pentru Hello Magazine.  Anul trecut, prinţul Joachim şi prinţesa Marie s-au mutat în Statele Unite, la doar nouă luni după ce monarhul i-a lipsit pe cei patru copii ai prinţului, Nikolai, Felix, Henrik şi Athena, de titlurile regale "Alteţa Sa/Înălţimea Sa".  Cel de-al doilea fiu al reginei Margrethe îi are pe contele Henrik şi contesa Athena cu Marie, iar pe fiii săi mai mari, contele Felix şi contele Nikolai, cu prima sa soţie, Alexandra, contesă de Frederiksborg.  La festivităţi sunt aşteptate 200.000 de persoane, toate camerele de la hotelurile din Copenhaga fiind rezervate.
 În Danemarca, rolul monarhului, şeful statului, este în principal reprezentativ şi ceremonial. El semnează totuşi legi şi prezidează în mod oficial formarea guvernului, cu care se întâlneşte la intervale regulate.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Serie A: Liderul Inter, 5-1 în deplasare cu Monza. Înfrângere pentru Răzvan Marin
sport
2024-01-13T23:55:22
Formaţia Internazionale Milano, liderul din Serie A, a învins, sâmbătă seară, în deplasare, cu scorul de 5-1, echipa Monza, într-un meci din etapa a 20-a a campionatului Italiei.
 Învingătorii au marcat prin Calhanoglu ’12 (penalti), ’60, Martinez ’14, ’84 (penalti) şi Thuram ’88. Pentru Monza a înscris Pessina ’69 (penalti)
 Tot sâmbătă, Empoli, cu Răzvan Marin pe teren din minutul 77, a fost învinsă în deplasare, cu scorul de 2-1, de Hellas Verona.
 De asemenea, Genoa a remizat cu Torino, scor 0-0, şi Napoli a învins Salernitana, scor 2-1.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

CFR Cluj anunţă venirea ivorianului Kader Keita
sport
2024-01-13T23:50:08
Clubul CFR Cluj a anunţat, sâmbătă seară, că a ajuns la un acord cu Sivasspor pentru transferul jucătorului Kader Keita în Gruia.
 Mijlocaşul ivorian, în vârstă de 23 de ani, a fost crescut în Franţa, la academia celor de la LOSC Lille. Ulterior, Kader a evoluat în primul eşalon din Belgia, la KVC Westerlo, dar şi în prima ligă a Elveţiei, pentru FC Sion.
 În ultimul an şi jumătate, Keita a fost jucătorul celor de la Sivasspor, fosta adversară a clujenlor în Conference League, echipă pentru care a bifat 31 de apariţii.
 Până acum, Kader Keita a avut trei prezenţe la echipa naţională a Coastei de Fildeş, reprezentativă alături de care a participat şi la Jocurile Olimpice.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Pentagon: Secretarul american al Apărării, Lloyd Austin, rămâne în spital
externe
2024-01-13T23:17:06
Secretarul american al Apărării, Lloyd Austin, rămâne în spital, în "stare bună", în urma unui tratament pentru cancer de prostată, a anunţat Pentagonul, potrivit bbc.com.
 Într-un comunicat, Pentagonul a precizat că Austin şi-a reluat o parte din îndatoriri şi este în "contact cu personalul său".
 Nu s-a stabilit o dată pentru externarea sa din spital.
 Austin, în vârstă de 70 de ani, a fost internat la 1 ianuarie într-o unitate de terapie intensivă din cauza unor complicaţii survenite în urma unei intervenţii chirurgicale efectuate la sfârşitul lunii decembrie.
 Dar înalţi oficiali din domeniul apărării şi Casa Albă au aflat abia trei zile mai târziu că Austin este bolnav.

 Într-un comunicat dat publicităţii sâmbătă, secretarul de presă al Pentagonului, Pat Ryder, a declarat că Austin "are acces deplin la capacităţile de comunicare securizată necesare şi continuă să monitorizeze operaţiunile zilnice ale [Departamentului Apărării] în întreaga lume".
 El a adăugat că va furniza "actualizări zilnice" cu privire la starea oficialului.
 Secretarul apărării se află imediat sub preşedinte în lanţul de comandă al armatei americane şi este considerat unul dintre cei mai importanţi membri ai cabinetului.
 Internarea sa secretă în spital a provocat îngrijorări legate de securitate şi transparenţă, determinând lansarea a trei anchete privind gestionarea crizei sale de sănătate la Casa Albă.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

De Bruyne, decisiv pentru Manchester City la meciul cu Newcastle, scor 3-2
sport
2024-01-13T22:51:56
Formaţia Manchester City a învins, sâmbătă, în deplasare, cu scorul de 3-2, echipa Newcastle, într-un meci din etapa a 21-a a campionatului Angliei, în care Kevin De Bruyne a avut un rol decisiv. De Bruyne a revenit pe teren săptămâna trecută după cinci luni de pauză.
 City a deschis scorul prin Bernardo Silva, în minutul 26, iar apoi a fost egalată şi chiar condusă după golurile marcate pentru gazde de Isak ’35 şi Godon ’37.
 Pe final însă a intrat în scenă De Bruyne, care a egalat pentru City în minutul 74 şi a pasat decisiv la golul care a adus cele trei puncte, în minutul 90+1, pentru Bobb.
 Manchester City ocupă locul 2 în clasament, cu 43 de puncte, în timp ce Newcastle este pe 10, cu 29 de puncte. Lider este Liverpool, care are 45 de puncte.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE Grindeanu, după întâlnirea cu protestatarii: Am şi semnat o minută împreună cu reprezentanţii lor. Sunt lucruri pe care le putem face şi pentru asta ne-am angajat / Pe ce ne-am pus semnătura putem duce la bun sfârşit 
social
2024-01-13T22:43:00
Ministrul Transporturilor Sorin Grindeanu a afirmat, sâmbătă seara, la finalul întâlnirii avute cu protestatarii, că a semnat o minută împreună cu reprezentanţii acestora şi a adăugat că sunt lucruri pe care le poate face şi pentru acestea s-a angajat.  Social-democratul a mai precizat că lucrurile care au fost asumate pot fi duse la bun sfârşit. Prin urmare, au fost stabilite şase puncte care pot fi implementate în termen de 30 de zile. Printre ele se numără stabilirea unor culoare dedicate la frontiere şi în Portul Constanţa care să permită doar tranzitarea autocamioanelor din statele membre ale Uniunii Europene, reglementarea aplicării amenzii pentru lipsa rovinietei, în cazul în care timpii petrecuţi în aşteptare pentru trecerea frontierei depăşesc valabilitatea rovinietei pentru ziua respectivă sau stabilirea unor limite, în conformitate cu legislaţia europeană şi din alte state membre ale UE, privind toleranţele pentru depăşirea greutăţii camioanelor la maximum 5%
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Centura Constanţei, blocată de protestatari / Ei acuză autorităţile că nu îi lasă să protesteze 
şi că au venit cu arme / Un poliţist s-a îndreptat cu arma către o maşină care ar fi încercat să meargă spre protestatari - VIDEO
social
2024-01-13T22:22:00
Centura Constanţei a fost blocată sâmbătă seara de protestatari, care acuză autorităţile că nu îi lasă să protesteze şi că poliţiştii au venit înarmaţi. De altfel, un poliţist a îndreptat arma din dotare către o maşină care s-ar fi dus spre protestatari. Reprezentanţii Inspectoratului de Poliţie al Judeţului Constanţa afirmă că arma respectivă avea muniţie neletală. 

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Rusia l-a desemnat drept "agent străin" pe un celebru romancier: "Teroriştii m-au declarat terorist"
externe
2024-01-13T22:21:27
Rusia l-a desemnat pe Boris Akunin, unul dintre cei mai populari romancieri ai ţării, drept agent străin, relatează bbc.com.
 Akunin a fost adăugat într-un registru al "teroriştilor şi extremiştilor" de către Ministerul rus al Justiţiei din cauza obiecţiilor sale faţă de invazia Rusiei în Ucraina.
 În vârstă de 67 de ani autorul este cunoscut pentru criticile sale de-a lungul timpului la adresa preşedintelui Vladimir Putin.
 Înainte de război, romanele poliţiste ale lui Akunin au fost best-seller-uri în Rusia, până când autorităţile i-au interzis cărţile.
 Ministerul Justiţiei a precizat că Akunin - al cărui nume real este Grigori Chkhartishvili - "s-a opus operaţiunii militare speciale din Ucraina".

 Ministerul a adăugat că Akunin a "diseminat informaţii false menite să creeze o imagine negativă" a Rusiei şi a armatei sale.
 De asemenea, l-a acuzat că a ajutat la strângerea de fonduri pentru susţinerea armatei ucrainene.
 În ziua în care Rusia a lansat invazia masivă în Ucraina, Akunin a scris: "Rusia este condusă de un dictator dezechilibrat psihic şi cel mai rău este că îi urmează cu obedienţă paranoia".
 Ca răspuns la anunţul făcut de Ministerul Justiţiei, Akunin - care locuieşte la Londra - a scris: "Teroriştii m-au declarat terorist".
 Eticheta de "agent străin", care aminteşte de termenul "duşmani ai poporului" din epoca sovietică, le cere celor care sunt catalogaţi drept "agenţi străini" să se identifice ca atare pe reţelele de socializare şi în alte publicaţii. De asemenea, le impune acestora cerinţe grele de raportare financiară.
 Multe personalităţi culturale ruse au fugit din ţară de când Moscova şi-a început campania militară împotriva Ucrainei. Cei care au rămas se confruntă cu legi stricte de cenzură.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Elena Lasconi a demisionat din funcţia de vicepreşedinte al USR Argeş
politic-intern
2024-01-13T21:47:00
Elena Lasconi, primar al oraşului Câmpulung Muscel, a demisionat din funcţia de vicepreşedinte al filialei USR Argeş.
 Ea nu le-a transmis colegilor motivele care au stat la baza deciziei de a demisiona din funcţia de vicepreşedinte al USR Argeş, potrivit surselor politice citate de către publicaţia epitesti.ro.
 „Vă rog să luaţi act de demisia mea din funcţia de vicepreşedinte al Biroului Judeţean. Nu mă mai interesează. Mie îmi e scârbă. Putem să o luăm cu lămâie, dar tot îmi e scârbă”, le-ar fi spus Lasconi colegilor, într-o şedinţă de partid, conforme sursei citate.
 Până la ora transmiterii acestei ştiri, Elena Lasconi nu a răspuns solicitărilor news.ro de a oferi un punct de vedere în legătura cu această demisie şi motivele care au stat în spatele deciziei luate.
 Pe 18 noiembrie 2023, vicepreşedintele USR, Claudiu Năsui, a anunţat că fostul lider al partidului, Dan Barna, va deschide lista de candidaţi pentru alegerile europarlamentare ale formaţiunii, după ce de pe această poziţie a fost retrasă Elena Lasconi.    
 Elena Lasconi, care deschidea lista USR la alegerile europarlamentare, a dezvăluit că a votat „DA” la referendumul pentru familia tradiţională din 2018 care prevedea modificarea Constituţiei în sensul în care Familia familia să fie întemeiată pe căsătoria liber consimţită între soţ şi soţie, nu între soţi, cum este prevăzut în prezent în Legea fundamentală.
 „Eu sunt creştină, sunt ortodoxă şi consider că familia este formată dintr-o femeie şi un bărbat”, a explicat Lasconi, pe 4 noiembrie 2023, la Prima TV.
 Cea mai dură reacţie a venit din partea fiicei sale, Oana Lasconi, care, într-o postare pe Instagram, printre lacrimi, s-a declarat „în şoc şi absolut dezgustată”, afirmând: „Această discriminare jegoasă nu are loc la mine în familie şi din acest motiv nu o mai susţin pe mama din acest moment”.
 A doua zi, Biroul Naţional al USR a luat act de retragerea Elenei Lasconi de pe lista candidaţilor la alegerile europarlamentare, potrivit unui comunicat al formaţiunii. Reprezentanţii USR au adăugat că Elena Lasconi va continua să muncească pentru câmpulungeni şi va avea sprijin din partea partidului pentru a face, în continuare, performanţă în administraţie.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Bundesliga: Victorie cu 3-0 pentru Borussia Dortmund. Rezultatele zilei
sport
2024-01-13T21:41:02
Formaţia Borussia Dortmund a învins, sâmbătă, în deplasare, cu scorul de 3-0, echipa Darmstadt, într-n meci din etapa a 17-a a campionatului Germaniei.
 Golurile au fost marcate de Brandt ’24, Reus ’77 şi Moukoko ’90.
 Alte rezultate din Bundesliga:
 Leipzig – Frankfurt 0-1
 Freiburg – Union Berlin 0-0

 Mainz – Wolfsbuurg 1-1
 FC Koln – Heidenheim 1-1
 Augsburg – Leverkusen 0-1
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Mehedinţi: Un autoturism a intrat într-un stâlp de beton şi pe urmă s-a răsturnat pe partea carosabilă / Şoferul în vârstă de 54 de ani a murit
social
2024-01-13T20:55:24
Poliţiştii orşoveni au fost sesizaţi cu privire la producerea unui accident rutier, în comuna Cireşu, judeţul Mehedinţi. Astfel, sâmbătă seara, un bărbat în vârstă de 54 de ani nu a adaptat viteza la condiţiile de drum şi a intrat cu maşina într-un stâlp de beton, ulterior autoturismul răsturnându-se pe partea carosabilă. Şoferul a decedat.
 Din accident a rezultat decesul conducătorului auto.
 În continuare sunt efectuate verificări în vederea stabilirii cu exactitate a tuturor cauzelor şi circumstanţelor producerii accidentului, mai precizează sursa citată.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Anglia: Meci din League One, abandonat după ce suporterii au invadat terenul în semn de protest faţă de proprietar
sport
2024-01-13T20:52:00
Meciul dintre Reading şi Port Vale, din League One, a fost întrerupt după 16 minute, iar ulterior abandonat, după ce aproximativ 1.000 de fani ai echipei locale au invadat terenul pentru a protesta faţă de proprietarul Dai Yongge, relatează The Guardian.
 Meciul fusese deja întrerupt mai devreme timp de trei minute, când mingi de tenis au fost aruncate pe suprafaţa de joc de la Stadionul Select Car Leasing.
 Arbitrul Ross Joyce i-a trimis pe jucători la vestiare, în timp ce suporterii se agitau în jurul terenului, unii dintre ei lansând torţe albastre. După ce s-au apropiat de fanii lui Vale, dintre care unii i-au aplaudat, majoritatea suporterilor au început să părăsească terenul, dar mulţi s-au întors pentru a organiza un sit-in în cercul de la mijloc.
 În decembrie, fanii au protestat în faţa Camerelor Parlamentului faţă de Yongge, al cărui leadership a făcut ca echipa să sufere o serie de depunctări - în total 16 din noiembrie 2021 - impuse de EFL din cauza problemelor financiare.
 Oprirea definitivă a jocului a fost confirmată la ora locală 16.25, în urma discuţiilor dintre oficialii celor două cluburi şi EFL.

 "S-au depus toate eforturile pentru a relua jocul, dar a devenit din ce în ce mai evident că acest lucru nu va fi posibil", a declarat un purtător de cuvânt al EFL. "Vom discuta acum implicaţiile evenimentelor din această după-amiază cu cluburile implicate".
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Biden: Statele Unite au transmis un mesaj privat Iranului în legătură cu atacurile Houthi
externe
2024-01-13T20:37:57
Preşedintele american Joe Biden a declarat, sâmbătă, că Statele Unite au transmis un mesaj privat Iranului cu privire la rebelii Houthi, susţinuţi de Iran, responsabili de atacarea navelor comerciale în Marea Roşie, relatează Reuters.
 "L-am transmis în privat şi suntem încrezători că suntem bine pregătiţi", a declarat Biden la Casa Albă, înainte de a pleca la reşedinţa prezidenţială de la Camp David pentru weekend.
 Mişcarea Houthi a ameninţat cu "o ripostă puternică şi eficientă" după ce Statele Unite au lansat un alt atac în Yemen în cursul nopţii, ceea ce a dus la creşterea tensiunilor, în timp ce Washingtonul promite să protejeze transportul maritim de atacurile grupului aliat cu Iranul.
 Ultimul atac, despre care SUA au precizat că a ţintit un amplasament radar, a avut loc la o zi după zeci de lovituri americane şi britanice asupra unor instalaţii houthi din Yemen.
 Purtătorul de cuvânt al Casei Albe, John Kirby, a declarat vineri că loviturile iniţiale au vizat capacitatea Houthi de a depozita, lansa şi ghida rachete sau drone, pe care grupul le-a folosit pentru a ameninţa transportul maritim.

 El a declarat că Washingtonul nu are niciun interes pentru un război cu Yemenul.
 Biden, a cărui administraţie i-a eliminat pe Houthi de pe lista "organizaţiilor teroriste străine" a Departamentului de Stat în 2021, a fost întrebat vineri de reporteri dacă este de părere că termenul "terorist" descrie mişcarea acum. "Cred că da", a spus Biden.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

László Tőkés: Maghiarii din Transilvania au ajuns printre grupurile etnice periclitate ale Europei / Ce spune despre Marcel Ciolacu, AUR şi despre Klaus Iohannis
politic-intern
2024-01-13T20:34:00
Maghiarii din Transilvania au ajuns printre grupurile etnice periclitate ale Europei şi nu pot opri continuarea declinului decât prin dobândirea drepturilor comunitare, a afirmat László Tőkés, preşedintele Consiliului Naţional Maghiar din Transilvania (CNMT), în "comunicatul său de Anul Nou", transmis MTI. El a criticat faptul că prim-ministrul Marcel Ciolacu a etichetat drept iniţiative “revizioniste” şi “toxice” proiectele de autonomie ale maghiarilor, subliniind că proiectele legii autonomiei ale CNMT şi ale Consiliului Naţional Secuiesc nu ameninţă “suveranitatea şi integritatea teritorială a României Mari”. “Desemnarea AUR ca ţap ispăşitor distrage atenţia de la orânduirea naţionalistă a statului român, în special de la foştii parteneri de coaliţie ai UDMR sau chiar de la persoana preşedintelui Klaus Iohannis, care asistă, prin tăcere complice sau chiar în mod activ, la răspândirea maghiarofobiei în România”, consideră Tokes.


 În documentul trimis MTI, preşedintele CNMT remarcă: populaţia maghiară din Transilvania s-a înjumătăţit în decursul unui secol, în ultimele trei decenii declinul ei s-a accelerat, astfel încât trebuie să se confrunte cu faptul că a devenit un grup etnic periclitat, la fel ca celelalte comunităţi naţionale maghiare aflate în afara graniţelor Ungariei.
 “Cu toate acestea nu trebuie să ne fie frică sau să ne speriem, pentru că asta ar duce la o abandonare de sine şi la un eşec sigur. Trebuie să ne strângem rândurile şi să ne organizăm pentru a munci şi a construi. Singurul răspuns la Trianon, la starea noastră actuală decăzută este dobândirea drepturilor noastre comunitare, autonomia. Revoluţia română din 1989 ne datorează încă o schimbare de regim cu privire la minorităţi – nu putem renunţa la acest lucru”, a scris László Tőkés, subliniind că 2024 este an electoral în România.
 În comunicatul său, el a considerat o dezinformare deliberată a poporului român şi o incitare împotriva maghiarilor faptul că prim-ministrul Marcel Ciolacu a etichetat drept iniţiative “revizioniste” şi “toxice” proiectele de autonomie ale maghiarilor, pe care cele două Camere ale parlamentului – conform indicaţiilor sale – le-au respins prin procedură de urgenţă în ultimele zile ale lunii decembrie.
 În opinia lui László Tőkés, afirmaţia premierului potrivit căreia “suveranitatea şi integritatea teritorială a României nu pot face obiectul unor negocieri” este o simplă insinuare, întrucât proiectele legii autonomiei ale CNMT şi ale Consiliului Naţional Secuiesc nu ameninţă “suveranitatea şi integritatea teritorială a României Mari”.    
 “Vrem doar ceea ce se cuvine comunităţii noastre maghiare din Transilvania într-o societate democratică (… ) Citând manifestul lui Károly Kós, nu vrem mai mult şi nu vrem altceva decât ceea ce ne-a promis legea consfinţită de România, hotărârea de la Alba Iulia, şi anume: autonomia naţională” – a declarat preşedintele CNMT, adăugând: României nu i-a ajuns un secol de la Tratatul de la Trianon pentru a crea legea minorităţilor promisă, legislativul de la Bucureşti “a sabotat în mod repetat” adoptarea acestei legi, care a fost inclusă ultima dată în programul de guvernare în anul 2020 şi apoi în 2021.
 László Tőkés a reamintit că în decembrie, în Statele Unite ale Americii, delegaţia UDMR a atras atenţia politicienilor de la Washington asupra consolidării AUR, promotoarea “retoricii extremiste, populiste, legionare”, o ameninţare serioasă la adresa maghiarilor din Transilvania şi a României. El şi-a exprimat opinia că, deşi afirmaţia este corectă, realitatea este că antimaghiarismul visceral care aminteşte de epoca naţional-comunistă este mai mult sau mai puţin comun întregii clase politice româneşti.
 “Desemnarea AUR ca ţap ispăşitor distrage atenţia de la orânduirea naţionalistă a statului român, în special de la foştii parteneri de coaliţie ai UDMR sau chiar de la persoana preşedintelui Klaus Iohannis, care asistă, prin tăcere complice sau chiar în mod activ, la răspândirea maghiarofobiei în România. Trebuie să se înţeleagă că victima nu poate fi niciodată un aliat al făptuitorului, aşa cum nu trebuie să intre fără suspiciuni în capcana sindromului Stockholm. A fi acolitul unei coaliţii între naţional-liberali şi social-democraţi, bazate pe capturarea comună a prăzii, ar însemna să sacrificăm valorile şi interesele naţionale unor interese de partid”, a avertizat preşedintele CNMT în comunicatul său.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Maia Sandu, întâlnire cu Majestatea Sa Margareta Custodele Coroanei şi cu Principele Radu / Ea a plantat şi un stejar pe aleea Stejarilor Bătrâni din parcul domeniului regal - FOTO
politic-intern
2024-01-13T20:30:54
Preşedinta Republicii Moldova Maia Sandu a avut, sâmbătă, o întrevedere cu Majestatea Sa Margareta Custodele Coroanei şi cu Principele Radu la Castelul Regal de la Sâvârşina, aflat în apropierea Timişoarei. Şeful de stat din Republica Moldova a plantat şi un stejar pe aleea Stejarilor Bătrâni din parcul domeniului regal, ca semn al prieteniei strânse cu Casa Regală.
 „Mi-a părut bine să-i revăd pe Majestatea Sa Margareta, Custodele Coroanei române şi pe Alteţa Sa Regală Principele Radu, care m-au găzduit la Castelul Regal Săvârşin, aflat în apropierea Timişoarei. Ca de fiecare dată, am avut parte de o primire călduroasă şi discuţii foarte bune despre relaţiile excelente între Republica Moldova şi România”, a scris Maia Sandu, sâmbătă pe Facebook.
 Ea a mai spus că decizia pozitivă, din luna decembrie a anului trecut, a UE de a lansa negocierile de aderare a Republicii Moldova se datorează şi Majestăţii Sale Margareta şi Principelui Radu pentru că au promovat în capitalele din Europan aspiraţiile moldovenilor de a intra în familia europeană.
 „I-am mulţumit Majestăţii Sale pentru dragostea pe care o are faţă de ţara şi oamenii noştri, dar şi pentru sprijinul său ferm, care ne aduce şi mai aproape de visul nostru european. Decizia pozitivă din decembrie a Uniunii Europene, de a lansa negocierile de aderare cu Moldova, se datorează şi faptului că Majestatea Sa Margareta şi Alteţa Sa Regală Principele Radu, au promovat în capitalele europene aspiraţiile moldovenilor de a deveni membri ai familiei europene”, a mai precizat Sandu.
 Preşedinta Republicii Moldova a adăugat că a plantat şi un stejar pe aleea Stejarilor Bătrâni din parcul domeniului regal, „ca semn al prieteniei strânse pe care o avem cu Casa Regală a României”.    
 Primarul USR Dominic Fritz i-a înmânat, sâmbătă, preşedintei Republicii Moldova Maiei Sandu premiul Timişoara pentru Valori Europene. Premiul înfiinţat de Municipiul Timişoara onorează personalităţi recunoscute pe plan internaţional care, cu determinare, curaj şi creativitate, promovează sau apără valorile europene în interiorul şi în afara Uniunii Europene. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal feminin: Thuringer HC - Dunărea Brăila, scor 32-28, în grupa B a European League
sport
2024-01-13T20:28:02
Echipa de handbal feminin Dunărea Brăila a fost învinsă sâmbătă, în deplasare, de formaţia germană Thuringer HC, scor 32-28 (16-11), în etapa a II-a din grupa B a European League.


 Principalele marcatoare ale partidei au fost Reichert 13 goluri, pentru gazde, respectiv Gonzalez Alvarez 6, Ribeiro 5, pentru Dunărea Brăila.
 În cealaltă partidă a etapei se joacă partida dintre Chambray - Lokomotiva Zagreb.
 Dunărea Brăila a debutat cu victorie în grupa B, scor 27-21 cu Chambray Touraine Handball, iar în etapa a III-a va juca tot în deplasare, cu Lokomotiva Zagreb, în 21 ianuarie.
 Formaţia brăileană s-a calificat în grupe după ce a disputat două tururi preliminare, eliminând formaţiile Valur (30-29, 30-14) şi Borussia Dortmund (25-24, 27-22).

 În European League mai joacă Gloria Bistriţa, repartizată direct în grupe, respectiv CSM Târgu Jiu, care a disputat şi ea tur preliminar.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Israel: Un tunel a fost construit la Tel Aviv pentru a se simţi apropierea de ostaticii din Gaza
externe
2024-01-13T19:56:29
"O mică parte din ceea ce trăiesc apropiaţii noştri": la Tel Aviv, un tunel a fost construit într-o piaţă redenumită simbolic "piaţa ostaticilor" deţinuţi de Hamas şi dezvelit sâmbătă, înainte de cea de-a 100-a zi de război între Israel şi mişcarea islamistă palestiniană, relatează AFP.
 Nepoată a unui ostatic, Eyal Moar este conştientă că "aceasta este doar o mică parte" din experienţa ostaticilor reţinuţi în Fâşia Gaza de către mişcarea islamistă palestiniană şi aliaţii săi timp de o sută de zile, ale căror chipuri sunt omniprezente în Israel.
 Unchiul său, Abraham Munder, în vârstă de 79 de ani, a fost unul dintre cei aproximativ 250 de civili şi soldaţi răpiţi la 7 octombrie în sudul Israelului, în timpul atacurilor comandamentelor islamiste palestiniene ale Hamas din Fâşia Gaza.
 În timpul unui armistiţiu de o săptămână, la sfârşitul lunii noiembrie, aproximativ o sută au fost eliberaţi în schimbul prizonierilor palestinieni. Dar 132 sunt în continuare în Gaza, iar dintre ei 25 au murit fără ca trupurile lor să fi fost returnate, potrivit autorităţilor israeliene.
 "Ştim că sunt condiţii oribile: nu au aer curat, foarte puţină mâncare, nu au medicamente, nu au lumină naturală, dorm pe jos", ca să nu mai vorbim de "starea psihică", spune Eyal Moar.

 Unii au fost răpiţi după ce au fost răniţi, iar alţii suferă de boli cronice, cum ar fi astmul, sau au o stare de sănătate precară din cauza condiţiilor în care sunt ţinuţi. Guvernul israelian a anunţat vineri că le vor fi trimise medicamente "în câteva zile", în urma unui acord cu Qatar.
 Artistul israelian Roni Levavi a proiectat tunelul îngust de beton de 30 de metri prin care trec rudele ostaticilor. El a vrut să creeze "o reconstituire cât mai fidelă", bazându-se pe imaginile cu tuneluri din Gaza apărute în mass-media, a explicat el pentru AFP.
 Israelienii sunt convinşi că ostaticii sunt ţinuţi în vasta reţea subterană a Hamas în Fâşia Gaza.
 Interiorul este slab luminat, există pământ pe jos, iar sunetele împuşcăturilor şi ale bombardamentelor sunt difuzate în permanenţă pentru "a da o idee despre ceea ce simt ostaticii de atâtea zile", descrie Levavi.
 "Tremur, nu pot respira, am stat acolo 5 minute şi am vrut doar să fug", a spus Ella Ben Ami la plecare. Tatăl ei, Ohad Ben Ami, în vârstă de 55 de ani, este în continuare reţinut în Fâşia Gaza.
 "Am avut posibilitatea de a fugi, dar ei nu, sunt în întuneric, este un loc oribil", adaugă tânăra, care ţinea în mână o pancartă cu portretul tatălui ei.
 Instalaţia a fost dezvelită înainte de cea de-a 100-a zi de captivitate a ostaticilor. În ultimele trei luni, rudele lor, organizate într-un colectiv, au organizat numeroase conferinţe de presă şi au făcut apel la autorităţi.
 Ca răspuns la aceste atacuri, care s-au soldat cu aproximativ 1 140 de morţi, în majoritate civili, potrivit unui bilanţ realizat de AFP pe baza cifrelor israeliene, Israelul şi-a fixat ca obiectiv de război eradicarea Hamas şi eliberarea ostaticilor.
 Începând cu 7 octombrie, peste 23.800 de persoane, majoritatea femei, adolescenţi şi copii, au fost ucise în Fâşia Gaza în timpul operaţiunilor militare desfăşurate de armata israeliană, potrivit Ministerului Sănătăţii din Hamas.
 Tunelul de la Tel Aviv este singurul tunel cu "o lumină la ieşire", a descris Inbar Goldstein, a cărei cumnată şi trei nepoţi şi nepoate au fost eliberaţi în urma armistiţiului. Fratele său şi o nepoată au fost ucişi în atac.
 Timpul se scurge "atât pentru ostaticii care sunt încă în viaţă, cât şi pentru cei pe care i-am pierdut şi care merită să fie îngropaţi, pentru ca familiile lor să aibă un mormânt pe care să-l jelească şi pentru ca noi să ne putem reconstrui societatea", adaugă ea, repetând ca şi celelalte familii "Aduceţi-i acasă acum!".
 Dar înainte de "lumină", "trebuie să te simţi sufocat" de vizitarea acestui tunel. Pentru că "cum putem lupta" pentru ostatici "dacă nu putem măcar să înţelegem condiţiile lor de viaţă, fără aer, fără lumină şi fără speranţă?".
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cluj: Bărbat găsit mort într-o gospodărie din Dej. Poliţia a deschis o anchetă
social
2024-01-13T19:51:00
Un bărbat a fost găsit mort, sâmbătă seară, într-o gospodărie din municipiul Dej. La faţa locului au fost trimise echipaje medicale care i-au aplicat manevre de resuscitare, însă fără rezultat. Poliţia anunţă că a deschis un dosar penal şi face cercetări pentru a stabili împrejurările decesului.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Accident pe DN 17C, în judeţul Bistriţa Năsăud. Un autoturism s-a izbit violent de o autoutilitară
social
2024-01-13T19:47:58
Un bărbat a fost grav rănit, sâmbătă după-amiază, după ce autoturismul în care se afla s-a izbit violent de o autoutilitară, pe drumul naţional 17C, în judeţul Bistriţa Năsăud. Bărbatul aflat la volanul autoturismului a fost dus de urgenţă la spital. Poliţiştii nu l-au putut testa pentru a afla dacă înainte de a urca la volan consumase alcool. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Aeroportul Internaţional Braşov-Ghimbav va avea un program de funcţionare de 16 ore, începând din 15 ianuarie
social
2024-01-13T19:38:54
Ca urmare a solicitării privind extinderea programului de operare, formulată de Regia Autonomă „Aeroportul Internaţional Braşov-Ghimbav” în 27 septembrie 2023, cu completările ulterioare transmise în intervalul octombrie 2023 – ianuarie 2024, conducerea Autorităţii Aeronautice Civile Române (AACR) a aprobat schimbarea propusă şi a emis, joi, Condiţiile de Certificare pentru Aeroportul Internaţional Braşov-Ghimbav RO – 25/2023 Ediţia 2. Astfel, aeronavele planificate vor putea ateriza sau decola de pe Aeroportul Braşov în intervalul orar 07:00-23:00.
 Reprezentanţii Aeroportului Internaţional Braşov-Ghimbav amintesc că decizia de prelungire a orarului AIBG a fost convenită încă din 30 octombrie 2023, de oficialii Consiliului Judeţean Braşov, cei ai Aeroportului Internaţional Braşov-Ghimbav şi conducătorii instituţiilor care reglementează domeniul aeronautic în ţara noastră – Administraţia Română a Serviciilor de Trafic Aerian ROMATSA RA şi Autoritatea Aeronautică Civilă Română, potrivit unui comunicat de presă.
 „După adresa din 29 noiembrie 2023 prin care ROMATSA şi-a reconfirmat acordul privind extinderea programului Aeroportului Internaţional Braşov-Ghimbav de la 12 la 16 ore, am primit şi documentul Autorităţii Aeronautice, semnat de domnul director general Nicolae Stoica, în baza căruia din 15 ianuarie 2024 avem aprobarea pentru orarul prelungit. Împreună cu domnul director Constantin Albu, în parteneriat cu Consiliul de Administraţie al AIBG, cu sprijinul instituţiilor publice din cadrul aeroportului şi cu suportul permanent asigurat de ROMATSA şi AACR am făcut toate demersurile premergătoare acestui moment mult aşteptat atât de noi, ca administratori ai obiectivului, cât mai ales de companiile aeriene interesate de Aeroportul Braşov şi cu toţii suntem mulţumiţi că am reuşit să facem acest prim pas spre un program de 24 de ore din 24”, a declarat preşedintele Consiliului Judeţean Braşov, Todorică-Constantin Şerban.
 Directorul general al AIBG Constantin Albu este pregătit alături de întreaga echipă să răspundă necesităţilor noului program de 16 ore.
 „Mă bucur că am reuşit într-un timp foarte scurt să punem la punct toate aspectele care ţin de funcţionarea Aeroportului Braşov în conformitate cu normativele autorităţilor de reglementare, să rezolvăm cerinţe punctuale venite din partea instituţiilor care-şi desfăşoară activitatea în cadrul AIBG şi mai ales să documentăm foarte bine solicitarea noastră de extindere a programului, astfel încât conducerea Autorităţii Aeronautice Civile Române să ne dea acordul şi să ne sprijine în acest demers. Sunt convins că în perioada următoare activitatea de transport va cunoaşte o creştere remarcabilă”, a afirmat Constantin Albu, conform sursei citate.    
 Întrucât la acest moment nu există contracte cu companii aeriene care să opereze în afara programului iniţial 07:00-19:00, o abordare pragmatică şi eficientă în această situaţie, analizată şi convenită de toate părţile implicate este ca în primă fază, programul de funcţionare al Aeroportului să fie adaptat corespunzător, în funcţie de cererile concrete primite din partea operatorilor aerieni, fără a se depăşi intervalul de 16 ore.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Jocurile Olimpice la Paris: 56% dintre francezi consideră că Franţa nu este pregătită pentru a găzdui competiţia 
sport
2024-01-13T19:03:52
Jocurile Olimpice vor avea loc la Paris în perioada 26 iulie - 11 august, dar aproape 56% dintre francezi consideră că ţara nu este în prezent pregătită să găzduiască acest eveniment.
 Mai sunt 195 de zile până la Jocurile Olimpice de la Paris. Timp de câteva săptămâni, Franţa poate deveni "centrul lumii" prin găzduirea celui mai mare eveniment sportiv din lume, însă francezii au îndoieli în ceea ce priveşte pregătirea ţării. Potrivit unui sondaj realizat de YouGov pentru HuffPost, 56% dintre cei intervievaţi consideră că ţara nu este pregătită în prezent să găzduiască Jocurile Olimpice. Doar 9% au răspuns "da, absolut" la întrebarea "Credeţi că Franţa este pregătită să găzduiască Jocurile Olimpice din 26 iulie până la 11 august 2024?", în timp ce 23% au răspuns "da, mai degrabă". În rândul pesimiştilor, 32% au răspuns "nu, chiar deloc" şi 23% "nu, deloc" la aceeaşi întrebare.
 În timp ce Jocurile Olimpice vor fi, fără îndoială, evenimentul anului în Franţa, există încă o serie de puncte de impas, atât în ceea ce priveşte capacitatea de cazare, cât şi ceremonia de deschidere, de exemplu.
 În timp ce Emmanuel Macron şi ministrul Sportului, Educaţiei, Tineretului şi Jocurilor Olimpice, Amélie Oudéa-Castéra, au ţinut să menţioneze existenţa unui "plan B" în cazul unei ameninţări în timpul ceremoniei de deschidere de pe Sena, Tony Estanguet, şeful organizaţiei, a respins din start această posibilitate.
 Există, de asemenea, confuzie în ceea ce priveşte cazarea în regiunea Île-de-France. În timp ce toate locuinţele studenţeşti urmează să fie rechiziţionate în beneficiul personalului Jocurilor, asociaţia de consumatori UFC-Que-Choisir a denunţat costul exorbitant al cazării în timpul evenimentului.

 Costul transportului, opoziţia oraşului Paris faţă de taxiurile aeriene şi construcţia unui turn pentru arbitrii probei de surfing în zona polineziană Teahupo'o sunt toţi factori care alimentează acum îndoielile francezilor. Şi toate acestea în contextul în care competiţia se apropie cu paşi repezi.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Actorul american Bill Hayes, care a jucat peste cinci decenii în serialul  "Days of Our Lives", a murit la 98 de ani
entertainment
2024-01-13T18:52:57
Actorul american Bill Hayes, care a jucat în soap opera "Days of Our Lives" timp de peste cinci decenii, a murit la vârsta de 98 de ani.
 El a interpretat pentru prima dată personajul Doug Williams în 1970 şi a cunoscut-o şi pe soţia sa, actriţa Susan Seaforth Hayes, în timpul filmărilor la serial.  În luna iunie a anului trecut, el şi-a sărbătorit cea de-a 98-a aniversare pe platoul de filmare al serialului american, înconjurat de colegii de platou.  
Agentul său a declarat pentru BBC că a murit vineri, înconjurat de familie.  
Cauza morţii sale nu a fost dezvăluită.  Născut William Foster Hayes III în Harvey, Illinois, în 1925, Hayes şi-a început cariera ca muzician şi a avut un succes cu "The Ballad of Davy Crockett".
 Apoi a început să se concentreze mai mult pe actorie şi a obţinut cel mai notabil rol al său în serialul Days of Our Lives de pe NBC în februarie 1970, în rolul unui deţinut care era şi cântăreţ de salon.  A continuat să interpreteze personajul Doug Williams în mod intermitent în următorii 50 de ani, până în 2023.  Colega sa de platou, Susan eaforth Hayes, s-a alăturat serialului cu doi ani înaintea lui, interpretând personajul Julie Williams.  Cei doi au interpretat un cuplu pe ecran şi, în cele din urmă, au devenit un cuplu în viaţa reală, devenind soţ şi soţie în 1974.  Au continuat să spună din nou "Da" - de data aceasta la televiziune - când personajele lor s-au căsătorit unul cu celălalt doi ani mai târziu.  Popularitatea poveştii lor de dragoste i-a făcut chiar să apară pe coperta revistei Time în acel an.  În 2018, atât el, cât şi Seaforth Hayes au primit premiile Daytime Emmys pentru întreaga carieră.  Hayes a avut cinci copii dintr-o căsătorie anterioară cu Mary Hobbs.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Pe DN2 Adjud-Bacău, la ieşirea din localitatea Sascut, carosabilul este foarte alunecos, pe o porţiune de 100 metri / Nu sunt eveniment rutiere, fiind turnat material antideparant
social
2024-01-13T18:27:00
La această oră sunt semnalate depuneri de gheaţă pe  DN2 Adjud-Bacău, la ieşire din localitatea Sascut, judeţul Bacău, pe o porţiune de 100 de metri, carosabilul fiind alunecos, transmite Centrul Infotrafic din IGPR.
 Nu sunt produse evenimente rutiere. Sursa citată mai spune că este turnat material antiderapant.
 „Pentru reducerea riscului de implicare în evenimente rutiere, recomandăm conducătorilor auto să circule cu viteză redusă, să mărească distanţa între autovehicule, să nu se angajeze în depăşiri riscante şi să nu bruscheze comenzile maşinii”, mai indică sursa menţionată.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Biden: SUA nu sprijină independenţa Taiwanului
externe
2024-01-13T18:26:37
Preşedintele american Joe Biden a declarat sâmbătă că Statele Unite nu susţin independenţa Taiwanului, după ce alegătorii taiwanezi au respins China şi au acordat partidului de guvernământ un al treilea mandat prezidenţial, relatează Reuters.
 Candidatul prezidenţial al Partidului Democrat Progresist (DPP), aflat la guvernare în Taiwan, Lai Ching-te, a câştigat alegerile de sâmbătă, respingând cu fermitate presiunile Chinei, şi s-a angajat atât să ţină piept Beijingului şi să încerce să negocieze.
 "Noi nu susţinem independenţa..." a declarat Biden, când i s-a cerut o reacţie la alegerile de sâmbătă.
 Cu câteva ore înainte de deschiderea urnelor, Washingtonul avertizase că "ar fi inacceptabil" ca "orice" ţară să intervină în alegeri.
 Taiwanul, o insulă vecină pe care China o revendică ca fiind a sa, a fost o poveste de succes democratic de când a organizat primele alegeri prezidenţiale directe în 1996, punctul culminant al unor decenii de luptă împotriva unui regim autoritar şi a legii marţiale.

 Statele Unite sunt cel mai important susţinător internaţional al Taiwanului şi cel mai important furnizor de arme, în ciuda lipsei de legături diplomatice oficiale cu insula.
 Administraţia Biden s-a temut că alegerile, tranziţia şi noua administraţie ar putea escalada conflictul cu Beijingul.
 Biden a depus eforturi pentru a fluidiza relaţiile cu China, acceptând inclusiv să discute despre diferenţele în materie de securitate la un summit din California cu preşedintele Xi Jinping în noiembrie.
 Guvernul taiwanez se aşteaptă ca China să încerce să exercite presiuni asupra viitorului său preşedinte după vot, inclusiv prin organizarea de manevre militare în apropierea insulei în această primăvară, au declarat doi oficiali guvernamentali de rang înalt. China nu a renunţat nicio clipă la utilizarea forţei pentru a aduce Taiwanul sub controlul său.
 În semn de susţinere a guvernului, Biden intenţionează să trimită o delegaţie neoficială pe insula autonomă, potrivit unui înalt oficial al administraţiei Biden.
 Este probabil ca delegaţia să includă unii foşti oficiali americani de rang înalt, potrivit oficialului, care a precizat că lista nu a fost finalizată. Delegaţii similare au fost trimise în Taiwan în trecut.
 China s-a înfuriat în 2016 când preşedintele ales de atunci, Donald Trump, a vorbit la telefon cu preşedintele Tsai Ing-wen din Taiwan, prima conversaţie de acest fel între liderii SUA şi Taiwanului de când preşedintele Jimmy Carter a schimbat recunoaşterea diplomatică de la Taiwan la China în 1979.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal feminin: Gloria Bistriţa, a doua victorie în grupa C a European League
sport
2024-01-13T18:19:19
Echipa de handbal feminin Gloria Bistriţa a învins sâmbătă, în deplasare, formaţia germană HSG Bensheim, scor 35-27 (21-15), în etapa a II-a din grupa C a European League.


 Principalele marcatoare ale partidei au fost Kretzschmar 6 goluri, Agwunedu 4, Naidzinavicius 4, pentru gazde, respectiv De Araujo 7, Bazaliu 7, pentru Gloria Bistriţa.
 În cealaltă partidă a etapei, MKS Lublin - Neptunes Nantes, scor 29-33.
 În primul meci din grupă, Gloria Bistriţa a dispus de formaţia MKS Lublin, scor 26-23, iar în runda următoare va juca pe teren propriu, cu Neptunes Nantes, în 20 ianuarie.
 Alte două formaţii româneşti joacă în grupele European League: Dunărea Brăila, în grupa B, respectiv CSM Târgu Jiu, în grupa D. Ambele au disputat tururi preliminare, în timp ce Gloria Bistriţa a fost repartizată direct în faza grupelor.

   
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

FC Argeş a împrumutat un mijlocaş de la CFR Cluj
sport
2024-01-13T18:02:03
FC Argeş a anunţat, sâmbătă, că a ajuns la un acord pentru împrumutul lui Isaac Nortey de la CFR Cluj.
 Nortey, mijlocaş defensiv ghanez în vârstă de 23 de ani, urmează să facă vizita medicală şi ulterior să semneze cu FC Argeş.
 Împrumutul va fi valabil un an şi jumătate.
 Nortey a ajuns la CFR Cluj în vara acestui an, debutând pentru feroviari într-o partidă din Cupa României. Nortey joacă în Europa din august 2020, când a fost cumpărat de danezii de la Naestved. A mai fost la letonii de la Daugavpils, iar din august 2021 a ajuns în Israel. Mai întâi la Maccabi Bnei Reineh, iar din ianuarie 2023 a fost la Hapoel Umm al-Fahm.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cluj: Copil rănit, după ce şi-a prins piciorul în banda de transport care deserveşte pârtia Buscat
social
2024-01-13T17:59:00
Un copil de cinci ani a fost rănit, sâmbătă după amiază, după ce unul dintre picioare i s-a agăţat în banda transportoare care deserveşte pârtia Buscat din judeţul Cluj. Copilul a fost preluat de un echipaj SMURD pentru a fi transportat la spital, în condiţiile în care a suferit, cel mai probabil, o fractură la picior.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

AUR se solidarizează cu medicii de familie şi solicită Guvernului retragerea din transparenţă decizională a proiectului privind valorile punctelor per capita şi pe serviciu în asistenţa medicală primară 
politic-intern
2024-01-13T17:57:00
Reprezentanţii partidului AUR au precizat că, începând cu 1 februarie, Guvernul PSD-PNL va aduce medicii de familie în pragul falimentului şi îi va determina să îşi închidă cabinetele dacă proiectul pentru reducerea sumelor decontate pentru pacienţii de pe liste, respectiv pentru consultaţii, va fi adoptat în varianta pusă în transparenţă publică. Ceea ce este cu adevărat îngrijorător este faptul că românii vor fi lăsaţi fără medicină de familie în curând.
 „Reducerile prefigurate de către CNAS nu sunt deloc neglijabile. Vorbim de o reducere, în medie, cu 40% a bugetului pentru medicina de familie şi cu 25% pentru medicii specialişti. Practic, dacă planul este dus la îndeplinire, multe din cabinetele medicilor de familie se vor închide începând cu 1 februarie. Ce le rămâne medicilor de familie de făcut? Cu bunăvoinţa lui Marcel Ciolacu şi a tovarăşilor săi, probabil că singura scăpare a cadrelor medicale este aceea de a-şi transforma cabinetele medicale în săli de păcănele”, arată comunicatul de presă al AUR.
 Sursa citată mai spune că avem din ce în ce mai puţini medici de familie în România din cauza guvernărilor din ultimii 34 de ani ale PSD şi PNL. În pofida taxelor crescute din ultimii 2 ani, a creşterii preţurilor pentru utilităţi şi echipamente, medicii de familie nu au solicitat venituri mai mari, deşi le-a fost din ce în ce mai greu să susţină cabintele şi să aibă un trai bun. După ce reprezentanţii Ministerului Sănătăţii şi CNAS păreau că înţeleg anul trecut greutăţile cu care se confruntă medicii de familie şi le-au crescut veniturile, iar ca urmare aceştia au crescut salariile angajaţilor şi au accesat credite pentru dezvoltarea propriilor cabinete, acum ce vor face aceştia dacă CNAS taie fondurile pe care le-a promis anul trecut?
 „Unde va duce această politică a conducerii CNAS şi a Guvernului Ciolacu? Cel mai probabil la accentuarea motivelor care îi determină pe medicii de familie să plece din ţară. Chiar se doreşte atât de mult de către PSD şi PNL alungarea medicilor din ţară? Însă, nu vorbim doar de scăderea sumelor pentru pacienţii de pe liste sau ale celor pentru consultaţiii. Aceeaşi gaşcă ce conduce Ministerul sănătăţii şi CNAS a decis inclusiv eliminarea  sporului acordat pentru mediul rural. Public, atât PSD, cât şi PNL spun că încurajează medicii de familie să meargă în satele şi comunele din România, dar în realitate vedem că măsurile pe care le iau nu fac decât să îi îndepărteze pe medici de mediul rural”, mai indică sursa menţionată.
 În acelaşi timp, pe lângă reducerile privind valorile punctelor, CNAS urmează să scoată şi plata pentru asistenţa la domiciliu, mai susţin reprezentanţii de la AUR. Mai exact, vor să îi determine pe medicii de familie să nu mai meargă la domiciliul pacienţilor.    
 Actuala guvernare PSD – PNL pare că şi-a propus să saboteze prin toate măsurile pe care le adoptă sistemul de sănătate din România.
 AUR se solidarizează cu medicii de familie şi solicită retragerea din transparenţă decizională a proiectului privind valorile punctelor per capita şi pe serviciu în asistenţa medicală primară şi valoarea punctului pe serviciu în asistenţa medicală ambulatorie de specialitate şi rediscutarea acestora cu reprezentanţii categoriilor profesionale vizate.
 „Solicităm premierului Marcel Ciolacu să nu contribuie cu bună ştiinţă la distrugerea a ceea ce a mai rămas din medicina de familie din România. Dacă vor merge până la capăt cu actualele valori ale punctelor, atunci putem considera că de la 1 februarie nu va mai exista medicină de familie în România, pentru că nu vom mai avea medici care să profeseze”, conchide sursa amintită.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Trimisul special al ONU în Yemen cere reţinere maximă din partea tuturor părţilor implicate în conflictul din regiune
externe
2024-01-13T17:55:12
Trimisul special al ONU în Yemen a cerut sâmbătă reţinere maximă din partea tuturor părţilor implicate în conflictul din regiune, avertizând că situaţia este tot mai incertă, transmite Reuters.
 Trimisul, Hans Grundberg, ”a constatat cu o îngrijorare serioasă contextul regional tot mai precar şi impactul advers al acestuia asupra eforturilor de pace în Yemen şi pentru stabilitarea şi securitatea din regiune”, a spus acesta într-o declaraţie.
 Atacurile Houthi efectuate împotriva navelor comerciale din Marea Roşie, ca reacţie la războiul Israelului în Gaza, împotriva Hamas, au forţat vasele să îşi devieze traseele pe o rută mai costisitoare în jurul Africii, creând îngrijorare cu privire la o nouă criză de inflaţie şi întreruperea lanţului de aprovizionare.
 Statele Unite şi unii aliaţi ai săi, în frunte cu Marea Britanie, au trimis o forţă operativă navală în decembrie, iar în ultimele zile au efectuat atacuri împotriva unor baze ale rebelilor Houthi.
 Mişcarea Houthi a ameninţat cu ”un răspuns puternic şi eficient”, după ce Statele Unite au desfăşurat peste noapte un nou atac în Yemen, intensificând şi mai mult tensiunile, deoarece Washingtonul promite că va proteja transportul maritim de atacurile grupurilor aliniate Iranului.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE Hunedoara: Un bărbat de 38 de ani a fost lovit cu pumnii şi picioarele de doi minori / Concubina sa a intervenit în apărarea lui / Ea a fost amendată cu 1.000 de lei pentru injurii
social
2024-01-13T17:47:00
Un bărbat de 38 de ani din Petroşani a sesizat Poliţia Municipiului Petroşani, sâmbătă în jurul orei 14.30, cu privire la faptul că a fost victima unei agresiuni fizice,  comise de doi minori, în vârstă 12 şi 14 ani, din oraş. Echipa operativă care s-a deplasat la faţa locului a stabilit că între bărbatul de 38 de ani şi cei doi minori a izbucnit un conflict spontan, pe fondul unor discuţii în contradictoriu, cei doi minori lovidu-l pe bărbat cu pumnii şi picioarele. Concubina bărbatului agresat, o femeie în vârstă de 30 de ani, a intervenit în apărarea bărbatului şi l-a muşcat de cot pe minorul în vârstă de 14 ani. Femeia a fost amendată cu 1.000 lei pentru că a adus injurii, atunci când aceştia erau la spitalul din Petroşani.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Julia Sauter, locul 9 în proba feminină la CE de patinaj artistic, cea mai bună clasare din istorie pentru România. Titlul a revenit unei sportive belgiene
sport
2024-01-13T17:33:00
Patinatoarea română Julia Sauter s-a clasat pe locul 9 în proba feminină de la Campionatul European de patinaj artistic din Lituania. Aceasta este cea mai bună clasare din istorie pentru România. Anul trecut, Julia a ocupat locul 10.


 Eleva antrenorului Marius Negrea a încheiat concursul cu 168.40 puncte, ea fiind pe locul 10 după programul scurt.
 "Este un sentiment minunat că am ajuns din nou în top 10. Având în vedere că am revenit la antrenamente [după ce am fost bolnav] abia acum două săptămâni, a mers foarte bine. M-am oprit din patinaj în timpul Covid şi am crezut că mi-am încheiat cariera, dar am rămas în formă şi am reînceput din nou în 21/22 şi, cumva, am revenit mai puternic ca niciodată. Visul meu este să ajung la Jocurile Olimpice din 2026 şi să îmi închei cariera după aceea", a spus Sauter, conform Golden Skate.
  
 Julia Sauter  109.81 / 168.40      “It feels pretty good to have made the top 10 again. Considering I only came back to training [after being ill] two weeks ago it went really well. “I stopped skating during Covid and thought my career has ended, but stayed in shape and re-started… pic.twitter.com/bx4iWrXUrm
 Cealaltă sportivă a României, Ana Sofia Beşchea, a fost pe ultimul loc, 33, după programul scurt.
 Titlul european a revenit sportivei belgiene Loena Hendrickx, urmată de patinatoarea din Georgia, Anastasiia Gubanova, şi de o altă belgiancă, Nina Pinzaronne.
 În vârstă de 26 de ani, Julia Sauter are dublă cetăţenie româno-germană şi reprezintă România din 2011. Ea se antrenează în Germania şi este căsătorită, din 2021, cu jucătorul de hochei pe gheaţă Robbie Czarnik.
   
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un avion Boeing 737-800 al companiei japoneze ANA s-a întors pe pe aeroportul de plecare din Japonia, din cauza unei crăpături la fereastra cabinei
economic
2024-01-13T17:13:49
Un zbor intern al companiei japoneze All Nippon Airways (ANA) s-a întors sâmbătă pe aeroportul său de plecare, după ce a fost găsită o fisură la fereastra cabinei aeronavei Boeing 737-800, în timp ce se afla în aer, a declarat un purtător de cuvânt, citat de Reuters. 
 Zborul 1182 era în drum spre aeroportul Toyama, dar s-a întors spre aeroportul Sapporo-New Chitose, după ce fisura a fost găsită pe cel mai exterior dintre cele patru straturi de geam din jurul cockpitului, a spus purtătorul de cuvânt, adăugând că nu au fost raportate răniri printre cei 59 de pasageri şi şase membri ai echipajului.
 Aeronava nu este unul dintre avioanele 737 MAX 9 ale Boeing.
 Avionul 737 MAX 9 este în centrul atenţiei după ce un panou de uşă al cabinei pasagerilor, de la un avion nou al companiei americane Alaska Airlines s-a rupt săptămâna trecută.
 ”Crăpătura nu a afectat controlul sau presurizarea zborului”, a spus purtătorul de cuvânt al ANA.

 Autoritatea de reglementare a aviaţiei din SUA a prelungit vineri blocarea la sol a avioanelor Boeing 737 MAX 9, pentru noi verificări de siguranţă, şi a anunţat că va înăspri supravegherea Boeing.
 c
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Premier League: Chelsea a învins cu 1-0 Fulham
sport
2024-01-13T17:06:42
Formaţia Chelsea Londra a învins, sâmbătă, pe teren propriu, cu scorul de 1-0, echipa Fulham, într-un meci din etapa a 21-a a campionatului Angliei.
 Golul a fost marcat de Palmer, în minutul 45.
 Sâmbătă are loc în Premier League şi partida Newcastle – Manchester City.
  
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Constanţa: Foc de armă pentru prinderea unui şofer care fugise de un poliţist / Bărbatul nu avea permis, iar în autoturism au fost găsite un motor de barcă şi mai multe bidoane goale care miroseau a benzină 
social
2024-01-13T16:49:30
Un poliţist din Constanţa a tras un foc de armă pentru prinderea unui şofer care fugise de el, iar acesta a stabilit apoi că bărbatul nu avea permis de conducere. În maşină au fost găsite un motor de barcă şi mai multe bidoane goale care miroseau a benzină.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Pro România va avea liste proprii la alegerile europarlamentare / Victor Ponta deschide lista candidaţilor la scrutinul din 9 iunie
politic-intern
2024-01-13T16:35:00
Corina Creţu a anunţat, sâmbătă, că Biroul Executiv Naţional al Pro România a decis ca formaţiunea să participe cu liste proprii la alegerile europarlamentare din 9 iunie, iar lista va fi deschisă de către fostul premier Victor Ponta.
 Ea a adăugat că fostul premier Victor Ponta deschide lista candidaţilor Pro România pentru europarlamentarele din 9 iunie, iar partidul va merge singur în alegeri.
 La rândul său, Victor Ponta a precizat că Pro România va avea candidaţi educaţi, experimentaţi şi bine pregătiţi pentru alegeri din Parlamentul European, din 9 iunie.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Turcia furnizează documente pentru cazul de genocid introdus de Africa de Sud împotriva Israelului la Curtea Internaţională de Justiţie
externe
2024-01-13T16:34:51
Turcia furnizează documente pentru cazul introdus de Africa de Sud împotriva Israelului la Curtea Internaţională de Justiţie, sub acuzaţia de comitere a unui genocid împotriva civililor palestinieni, a declarat vineri preşedintele Tayyip Erdogan, citat de Reuters. 
 Adresându-se reporterilor la Istanbul, Erdogan a spus că Turcia va continua să furnizeze documente, mai ales vizuale, cu privire la atacurile Israelului asupra Gaza.
 "Cred că Israelul va fi condamnat acolo. Credem în justiţia Curţii Internaţionale de Justiţie", a spus Erdogan.
 Ministrul israelian de Externe, Israel Katz, l-a descris pe Erdogan drept preşedintele ”unui ţări cu genocidul armean în trecut” şi că ţinteşte Israelul cu ”acuzaţii nefondate”.
 Israelul nu se numără printre cele peste 30 de ţări care au recunoscut oficial uciderile în masă ale armenilor de către turcii otomani, în 1915, drept genocid.

 Turcia, înfiinţată în 1923, după prăbuşirea Imperiului Otoman, a negat întotdeauna că a existat o campanie sistematică de anihilare a armenilor.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Lider al fermierilor, după întâlnirea cu ministrul Agriculturii: Am cerut amânarea ratelor, acea OUG care se află la avizare / Cred că protestele vor continua / Barbu: Din punctul de vedere al ministerului protestul este închis 
social
2024-01-13T16:26:00
Unul dintre liderul fermierilor, Dănuţ Andruş a afirmat sâmbătă, după întâlnirea avută cu ministrul Agriculturii Florin Barbu, că mai multe solicitări au fost acceptate, printre care şi amânarea ratelor, explicând că este vorba despre o Ordonanţă de Urgenţă care se află la avizare şi despre care a primit promisiuni că va fi aprobată în următoarea şedinţă de Guvern. El a adăugat că protestele probabil vor continua deoarece mai sunt revendicări care ţin de alte ministere. Florin Barbu a precizat că, din punctul de vedere al Ministerului Agriculturii, protestul este închis. A fost încheiat un proces verbal cu ministrul PSD privind parte din revendicările fermierilor.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Victorie pentru Farul într-un amical cu liderul din Bulgaria
sport
2024-01-13T16:13:20
Formaţia Farul a câştigat singurul său meci de verificare dinaintea reluării Superligii, scor 2-0, sâmbătă, pe teren propriu cu liderul din Bulgaria, Cernomore Varna. 
 Louis Munteanu, din penalti, în min.56, şi apoi Damien Dussaut, în min.58, cu un şut superb de la peste 30 metri, au marcat cele două goluri ale partidei.
 Farul - Cernomore Varna 2-0 (0-0)
 Au marcat: L. Munteanu 56, Dussaut 58 (penalty)
 Au evoluat - Farul (manager tehnic Gheorghe Hagi): Aioani (64 Buzbuchi) - Boli (46 Kiki), Larie (72 Gustavo), M. Popescu (72 Grosu), Dussaut (64 Dănuleasa) - Artean (64 Andronache), Queiros (64 Banu), Vînă (64 N. Popescu) - Deaconu (46 Benchaib, 79 Nedelcu), L. Munteanu (72 Cojocaru), Grigoryan (46 Rivaldinho).

 Cernomore Varna (antrenor Ilian Iliev): Dulgerov - Popov, Atanasov, Stefanov, Panov - Fernandes, Garcia, Soula - Milushev, Iliev, Zlatev. Au mai intrat: Slavkov - Dichev, Vencislavov, Drobarov, Panayotov, Alves, Vasilev, Beyhan, Pacheco, Isa, Stoykov.
 Au arbitrat: Eduard Ioniţă - Alexandru Filip, Marian Carson (toţi din Constanţa).
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Mişcarea Houthi a ameninţat cu ”un răspuns puternic şi eficient” după ce Statele Unite au desfăşurat peste noapte un nou atac în Yemen 
externe
2024-01-13T16:08:00
Mişcarea Houthi a ameninţat cu ”un răspuns puternic şi eficient”, după ce Statele Unite au desfăşurat peste noapte un nou atac în Yemen, intensificând şi mai mult tensiunile, deoarece Washingtonul promite că va proteja transportul maritim de atacurile grupurilor aliniate Iranului, transmite Reuters. 
 Atacurile americane s-au adăugat îngrijorărilor cu privire la escaladarea conflictului care s-a răspândit în regiune de când gruparea militantă palestiniană Hamas şi Israelul au intrat în război, aliaţii Iranului intrând în luptă şi din Liban, Siria şi Irak.
 Cel mai recent atac, despre care Statele Unite au spus că a lovit un centru radar, a venit la o zi după zeci de lovituri americane şi britanice asupra facilităţilor Houthi din Yemen.
 ”Acest nou atac va primia un răspuns ferm, puternic şi eficient”, a declarat Nasruldeen Amer, purtătorul de cuvânt al Houthi, pentru Al Jazeera, adăugând că nu au fost răniţi sau ”daune materiale”.
 Mohammed Abdulsalam, un alt purtător de cuvânt al Houthi, a declarat pentru Reuters că atacurile, inclusiv cel din timpul nopţii, care a lovit o bază militară din Sanaa, nu au avut un impact semnificativ asupra capacităţii grupului de a împiedica trecerea navelor afiliate Israelului prin Marea Roşie şi Marea Arabiei.

 Pentagonul a declarat vineri că atacurile SUA şi Marii Britanii au avut ”efecte bune”.
 Houthii spun că campania lor maritimă urmăreşte să sprijine palestinienii aflaţi sub asediu şi atac israelian în Gaza, care este condusă de organizaţia Hamas, susţinută de Iran.
 Multe dintre navele pe care le-au atacat nu aveau nicio legătură cunoscută cu Israelul.
 Grupul, care controlează Sanaa şi o mare parte din vestul şi nordul Yemenului, a lansat, de asemenea, drone şi rachete în susul Mării Roşii, spre Israel.
 Distrugătorul de rachete ghidate Carney a folosit rachete Tomahawk în atacul ulterior de sâmbătă dimineaţa, ora locală, ”pentru a degrada capacitatea Houthiilor de a ataca nave maritime, inclusiv nave comerciale”, a declarat Comandamentul Central al SUA într-un comunicat pe X, fosta Twitter.
 La Sanaa, angajatul guvernamental Mohammed Samei a spus că atacurile au fost un act de ”agresiune brutală” şi au marcat o nouă etapă a războiului pe care Yemenul l-a îndurat timp de 10 ani.
 Hussein Kabsi, un angajat guvernamental pensionar, a spus că sprijinirea palestinienilor este o ”datorie religioasă şi morală”.
 ”Poziţia noastră este neclintită, vom (continua) să fim alături de fraţii noştri din Palestina şi Gaza până la victorie şi până când toată pământul palestinian va fi eliberat – nu doar Gaza”, a spus el.
 Vineri, sute de mii de oameni s-au adunat la Sanaa, scandând sloganuri care denunţau Israelul şi Statele Unite ale Americii, arată imaginile difuzate de televiziunea Houthis Al-Masirah.
 Chiar dacă liderii Houthi au jurat răzbunare, preşedintele american Joe Biden a avertizat vineri că ar putea ordona mai multe lovituri dacă nu opresc atacurile lor asupra navelor comerciale şi militare pe una dintre căile navigabile cele mai vitale din punct de vedere economic din lume.
 ”Ne vom asigura că răspundem membrilor Houthi, dacă vor continua acest comportament scandalos”, a spus Biden reporterilor.
 Purtătorul de cuvânt al Casei Albe, John Kirby, a declarat că loviturile iniţiale au vizat capacitatea Houthiilor de a stoca, lansa şi ghida rachete sau drone, pe care grupul le-a folosit pentru a ameninţa transportul. El a spus că Washingtonul nu este interesat de un război cu Yemen.
 Reprezentanţii Houthi au spus că cinci luptători au fost ucişi în loviturile iniţiale.
 Biden, a cărui administraţie a scos Houthi de pe lista Departamentului de Stat a ”organizaţiilor teroriste străine”, în 2021, a fost întrebat de reporteri dacă consideră că termenul ”terorist” descrie mişcarea acum.
 ”Cred că sunt”, a spus el.
 Criza Mării Roşii s-a adăugat la răspândirea conflictului în Orientul Mijlociu, de când militanţii Hamas au făcut ravagii în sudul Israelului pe 7 octombrie, ucigând 1.200 de oameni şi luând 240 de ostatici.
 Israelul a răspuns prin distrugerea unor mari secţiuni din Gaza, pentru a încerca să anihileze Hamas.
 Un total de 23.843 de palestinieni au fost ucişi în atacurile israeliene asupra enclavei, începând cu 7 octombrie, a anunţat sâmbătă Ministerul Sănătăţii din Gaza, într-un comunicat.
 Vineri, la Consiliul de Securitate al Naţiunilor Unite, ambasadorul SUA Linda Thomas-Greenfield a apărat atacurile din Yemen, spunând că acestea au scopul de ”a perturba şi degrada capacitatea Houthi de a continua atacurile nesăbuite împotriva navelor şi a navelor comerciale”.
 Ambasadorul Rusiei la ONU, Vassily Nebenzia, a declarat că SUA şi Marea Britanie ”au declanşat de unii singuiă o răspândire a conflictului (din Gaza) în întreaga regiune”.
 Preţul ţiţeiului Brent a crescut vineri cu peste 2 dolari, din cauza îngrijorării că aprovizionarea ar putea fi întreruptă, dar ulterior a cedat jumătate din câştig.
 Datele de urmărire a navelor comerciale au arătat că cel puţin nouă petroliere au oprit sau au deviat din Marea Roşie.
 Statele Unite şi unii aliaţi au trimis o forţă operativă navală în decembrie, iar în ultimele zile s-a înregistrat o escaladare tot mai mare.
 Marţi, Statele Unite şi Marea Britanie au doborât 21 de rachete şi drone.
 Un înalt oficial american a acuzat Teheranul că a oferit grupului yemenit capacităţi militare şi informaţii pentru a-şi duce atacurile.
 Iranul a condamnat atacurile, dar până acum nu a existat niciun semn că Iranul doreşte un conflict direct.
 Atacurile Houthi au forţat navele comerciale să îşi devieze traseele pe o rută mai costisitoare în jurul Africii, creând îngrijorare cu privire la o nouă criză de inflaţie şi întreruperea lanţului de aprovizionare.
 Tarifele de expediere a containerelor pentru rutele globale cheie au crescut în această săptămână.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Sindicatele din penitenciare anunţă că susţin protestele transportatorilor şi fermierilor şi cer partidelor AUR şi S.O.S România să „stea departe” de proteste, întrucât „minimalizează” efectele acestor acţiuni
social
2024-01-13T16:02:13
Sindicaliştii din penitenciare transmit, sâmbătă, un mesaj de susţinere faţă de protestele spontane declanşate de către operatorii din transporturi şi de către fermieri, angajaţii din penitenciare anunţând, la rândul lor, că iau în calcul declanşarea protestelor şi în unităţile de detenţie. Sindicatele angajaţilor din penitenciare solicită, totodată, formaţiunilor politice AUR şi S.O.S. România „să stea departe de protestul legitim al fermierilor şi al transportatorilor, întrucât minimalizează efectele manifestării acestora”.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE Timiş: Traficul a fost blocat dinspre autostradă către DN6, varianta ocolitoare a municipiului Lugoj, din cauza protestelor transportatorilor şi fermierilor / După peste cinci ore, traficul a fost reluat
social
2024-01-13T15:54:00
În contextul protestelor transportatorilor şi ale fermierilor, pe autostrada A6 Balinţ-Lugoj, la intrare în municipiul Lugoj, judeţul Timiş, traficul rutier este blocat pe sensul de coborâre dinspre autostradă către DN6 (Varianta Ocolitoare a Mun. Lugoj), din cauza coloanei de autovehicule ce se deplasează cu viteză redusă pe DN6, anunţă Centrul Infotrafic din IGPR. După aproximativ cinci ore, traficul a fost reluat normal atât pe autostrada A6 Balinţ-Lugoj, cât şi pe DN6.
 UPDATE - Circulaţia a fost reluată normal atât pe autostrada A6 Balinţ-Lugoj, cât şi pe DN6, transmite Centrul Infotrafic din IGPR.
 Sursa citată reaminteşte faptul că traficul a fost oprit pe sensul de coborâre dinspre autostradă către DN6 (Varianta Ocolitoare a Mun. Lugoj), în contextul protestelor transportatorilor şi ale fermierilor.
 ŞTIREA INIŢIALĂ - Reprezentanţii Guvernului au transmis că au modificat calendarul discuţiilor cu transportatorii şi fermierii care protestează pe Centura Capitalei şi în ţară. Astfel, sâmbătă de la ora 18.00, va avea loc o întâlnire cu reprezentanţii protestatarilor cu cei de la Ministerul Transporturilor. De la ora 20.00 e programată o întrevedere cu cei de la Autoritatea pentru Supraveghere Financiară şi, duminică, de la ora 11.00, cu reprezentanţi ai Ministerului Finanţelor. Ei s-au întâlnit deja cu ministrul Agriculturii Florin Barbu.
 Transportatorii şi fermierii se pregătesc să continue protestele spontane declanşate săptămâna aceasta, sâmbătă fiind a patra zi consecutiv în care îşi manifestă nemulţumirile. În apropiere de Bucureşti, coloane de autovehicule de mare tonaj sunt în zona localităţii Afumaţi. În judeţul Teleorman, şoferii au pornit spre Capitală cu TIR-uri, tractoare dar şi cu autovehicule. În Suceava sunt anunţate proteste pentru după amiaza zilei, iar Jandarmeria a instituit baraje pe drumuri pentru a nu permite intrarea în oraş a utilajelor agricole. Şi pe centura Timişoarei se desfăşoară un protest.    
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Suceava: Bărbat reţinut de Poliţie după ce a bătut cu o bâtă câinele vecinului său
social
2024-01-13T15:30:24
Un bărbat din judeţul Suceava a fost reţinut de către poliţişti, fiind acuzat de acte de cruzime faţă de animale, după ce a bătut cu o bâtă câinele vecinului său, apoi a abandonat animalul pe drum, în faţa porţii locuinţei sale. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Actorul Jonathan Majors, găsit vinovat de agresarea fostei sale iubite, nu va mai juca într-un film despre viaţa lui Dennis Rodman
sport
2024-01-13T15:21:00
Actorul Jonathan Majors, care a fost condamnat pe 18 decembrie pentru agresiune şi hărţuire a fostei sale iubite, a fost exclus din filmul biografic despre Dennis Rodman, în care urma să joace rolul celebrului baschetbalist american, relatează rmc.fr.
 Intitulat 48 Hours In Vegas, acest lungmetraj urma să spună povestea atacantului vedetă al echipei Chicago Bulls în timpul călătoriei sale nebuneşti la Las Vegas, în mijlocul finalei NBA din 1998.
 Actorul în vârstă de 34 de ani, care a jucat în "Creed III" şi care l-a interpretat pe Kang în seria Marvel Studios (Disney), a fost găsit vinovat, în decembrie, de agresiune de gradul trei şi de hărţuire de un juriu format din şase persoane. El a fost achitat pentru alte două acuzaţii.
 Sentinţa sa, care ar putea fi de până la un an de închisoare, va fi pronunţată în 6 februarie. Însă franciza Marvel a decis deja să nu mai lucreze cu actorul.
 Actorul fusese arestat la 25 martie 2023 după o ceartă într-o maşină cu fosta sa iubită, Grace Jabbari, care a depus mărturie în timpul procesului la tribunalul din Manhattan.

 Potrivit mărturiei sale, actorul ar fi atacat-o pentru a-şi recupera telefonul după o ceartă în maşină, apucând-o violent de braţ şi lovind-o la cap. Avocaţii lui Jonathan Majors au pledat pentru nevinovăţia totală a acestuia.
 Lansat cu rolul din "The last black man in San Francisco" (2019), actorul a jucat şi în filmul lui Spike Lee "Da 5 Bloods" (2020), urmat de serialul HBO "Lovecraft Country" şi "Creed III", continuarea seriei "Rocky".
 Apoi a păşit în universul Marvel cu serialul "Loki", şi filmul "Ant-Man and the Guepe: Quantumania"', în care a jucat rolul unui răufăcător, Kang.
 Înainte de procesul său, urma să apară în două filme viitoare din franciză, "Avengers: The Kang Dinasty" şi "Avengers: Secret Wars".
    
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Schi: Norvegianul Aleksander Aamodt Kilde s-a accidentat la coborârea de la Wengen. El a fost evacuat cu elicopterul
sport
2024-01-13T15:00:00
Schiorul norvegian Aleksander Aamodt Kilde, numărul 2 mondial în ultimele două ierni, s-a accidentat grav, sâmbătă, în timpul coborârii de la Cupa Mondială de la Wengen, în Elveţia.
 Dublu câştigător în staţiunea elveţiană anul trecut, Kilde a căzut după mai bine de două minute de efort la finalul coborârii, înainte de a se opri în gard. Imaginile televizate au arătat cum norvegianul urla de durere în timp ce paramedicii îi aplicau un garou la genunchiul drept.
 Cursa a fost întreruptă, schiorul fiind evacuat cu un elicopter. Câştigător al globului de cristal în 2020, Kilde a terminat pe locul 3 în prima coborâre de la Wengen, joi, şi pe locul 3 în super-G, vineri.
 În vârstă de 31 de ani, câştigătorul Cupei Mondiale din 2020 suferise deja o accidentare gravă la genunchi în ianuarie 2021.  Schiorii specializaţi în viteză au concurat timp de trei zile pe legendara şi foarte solicitantă pârtie Lauberhorn. Vineri, francezul Alexis Pinturault s-a accidentat la super-G. El şi-a rupt ligamentele încrucişate anterioare, iar sezonul său s-a încheiat.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un incendiu uriaş a devastat sâmbătă un depozit aparţinând unuia dintre cei mai mari comercianţi online din Sankt Petersburg
externe
2024-01-13T14:57:53
Un incendiu uriaş a devastat sâmbătă un depozit aparţinând unuia dintre cei mai mari comercianţi online din Sankt Petersburg, a declarat Ministerul rus al Situaţiilor de Urgenţă, spunând că pompierii au reuşit să oprească răspândirea acestuia, transmite Reuters. 
 Proprietarul depozitului, Wildberries, a declarat într-un comunicat că tot personalul acestuia a fost evacuat. Nimeni nu ar fi fost rănit.
 Nu s-a spus imediat cum a izbucnit incendiul în suburbia celui de-al doilea mare oraş al Rusiei, care a cuprins 70.000 de metri pătraţi şi a fost calificat ca categoria a cincea, cel mai grav.
 Aproape 300 de pompieri şi zeci de maşini de pompieri, precum şi elicoptere, se luptau pentru a stinge incendiul, a anunţat Ministerul Situaţiilor de Urgenţă.
 Videoclipurile postate online au arătat un fum negru şi gros care se ridica pe cer şi flăcări uriaşe.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Zinedine Sidane, un jucător mexican de 17 ani  numit după legendarul jucător francez, a semnat primul său contract profesionist cu Chivas Guadalajara
sport
2024-01-13T14:43:14
Zinedine Sidane, un jucător mexican de 17 ani numit după legenda fotbalului francez Zinedine Zidane, a semnat primul său contract profesionist cu Chivas Guadalajara. El va juca mai întâi la echipa U18 a clubului mexican.
 "De ce cu un S şi nu cu un Z? Pentru că atunci când l-au înregistrat la oficiul de stare civilă din Mexic, persoana nu l-a scris corect...", a declarat tatăl jucătorului, în septembrie 2023, pentru So Foot, explicând că are "multă afecţiune pentru Franţa" şi că a fost "marcat pentru totdeauna" de finala Cupei Mondiale din 2006 împotriva Italiei.
 Zinedine Sidane Hernandez Quezada, în vârstă de 17 ani, tocmai a semnat primul său contract profesionist cu echipa de primă ligă mexicană Chivas de Guadalajara.
 Jucător talentat, poreclit uneori "Zizou", alteori "El Mago" (Magicianul), Sidane este comparat în mod regulat cu ilustrul număr 10 francez. "Niciodată nu am fost ironizat pentru asta", a declarat el pentru ESPN. Deşi recunoaşte că îl admiră pe francez, el are o febleţe pentru... Neymar, deoarece are un stil de joc este asemănător cu al brazilianului.
 De altfel, fratele mai mare al lui Zinedine Sidane se numeşte Eder Jair, în semn de omagiu pentru Eder şi Jairzinho, jucători brazilieni care au participat la Cupele Mondiale din 1982 şi 1970. Soţia lui José Gildardo a fost de acord cu aceste alegeri? "Îi place fotbalul", explică el.

 Ea a fost cea care a ales numele fiului cel mic, Jared Borgetti, după un internaţional mexican care a jucat la începutul secolului XXI.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Clubul Fermierilor Români a transmis reprezentanţilor Ministerului Agriculturii şi Guvernului o listă de revendicări:  Fermierii români au nevoie de un plan de salvare şi stabilitate financiară, în parteneriat cu Executivul
economic
2024-01-13T14:22:53
Reprezentanţii Clubului Fermierilor Români a înaintat o listă de revendicări Ministerului Agriculturii şi Dezvoltării Rurale şi Guvernului României pentru rezolvarea crizei financiare a fermierilor şi redobândirea competitivităţii fermelor româneşti. Fermierii români au nevoie de un plan de salvare şi stabilitate financiară, în parteneriat cu Executivul.  Ei reafirmă importanţa consolidării comunicării şi cooperării Guvernului şi MADR cu parteneri sociali, reprezentanţi ai intereselor fermierilor, în scopul identificării acţiunilor şi resurselor aferente gestionării eficiente a crizelor multiple, externe sectorului agroalimentar, cu care se confruntă agricultura românească.
 „Parteneriatul Guvern - Sector Privat - Mediu Asociativ este dator să stabilească acum, de comun acord, un plan de acţiune pentru rezolvarea dificultăţilor economico-financiare actuale grave şi urgente ale fermierilor, să fundamenteze şi să operaţionalizeze programe sistemice, care să urmărească interesele şi priorităţile României în dezvoltarea agriculturii pe termen lung: gestiunea impactului schimbărilor climatice prin modernizarea şi extinderea infrastructurii de irigaţii şi desecare-drenaj; extinderea Agriculturii 4.0; diversificarea şi creşterea valorii adăugate; susţinerea agriculturii sustenabile; sprijinirea tinerilor şi a inovaţiei; stimularea investiţiilor pentru a reduce importurile şi a creşte exporturile cu valoare adăugată ridicată”, precizează comunicatul de presă al Clubului Fermierilor Români.
 Propunerile sintetizate de revendicări solicitate de către Clubul Fermierilor Români reprezintă o parte a unui Plan de acţiune integrat de gestiune a crizei economico-financiare cu care se confruntă fermierii români, prin impactul cumulat al efectelor războiului din Ucraina, secetei din ultimii ani, volatilităţii preţurilor la inputuri şi diminuării ofertei comerciale aferente cerealelor şi oleaginoaselor autohtone:
 „1. Acordarea subvenţiilor APIA aferente anului 2023 până la finalul lunii februarie 2024, inclusiv pentru fermierii aflaţi în eşantionul de control clasic şi prin teledetecţie, precum şi accelerarea proceselor pentru compensările financiare asociate celorlalte scheme de plată directă (eco-scheme, măsuri de agro-mediu etc.).
 2. Compensarea pierderilor fermierilor afectaţi de perturbarea majoră a pieţei cerealelor, cauzată de importul cerealelor ieftine din Ucraina, care nu respectă standardele UE şi pot pune în pericol siguranţa alimentară, dar şi de tranzitul cerealelor şi oleaginoaselor ucrainene: minim 60 euro/tonă comercializată, prin acordarea unui ajutor de stat, conform cadrului de ajutor de stat adoptat de Comisia Europeană care permite ca statele membre să acorde până la 280.000 Euro/fermă şi până la 2,5 milioane EURO/IMM din industria agroalimentară. Evidenţiem diferenţa între preţurile bursiere şi cele oferite fermierilor români de traderi în Portul Constanţa.    
 3. Oferirea unor subvenţii aferente pierderilor cauzate de volatilitatea preţurilor de comercializare a cerealelor şi oleaginoaselor în anul agricol 2023 - 3 euro/tonă depozitată/lună, pentru perioada septembrie 2023-februarie 2024.
 4. Oferirea unor linii de creditare avantajoase antreprenorilor din agricultură cu garanţii guvernamentale, până cel târziu la finalul lunii ianuarie, care să permită fermierilor continuarea activităţii în anul curent - lansarea operaţională a Creditului Agricol şi Creditul Fermierului.
 5. Continuarea programelor AGRO IMM INVEST şi RURAL INVEST prin creşterea plafoanelor de garantare şi a plafonului de ajutor de stat anual aferent fiecărui agent economic din sectorul agricol, în cadrul creditării cu garanţie FGCR, precum şi extinderea bazei de creditare a fermierilor cu risc bancar B şi C, demers realizat în colaborare cu BNR şi instituţiile bancare.
 6. Plata cheltuielilor privind compensarea parţială a costurilor energiei utilizate pentru irigarea suprafeţelor agricole în baza contractelor multianuale/sezoniere pentru întreg anul 2023. Bugetarea integrală a plăţilor parţiale pentru anul 2024 privind asigurarea consumului de energie electrică necesar irigării terenurilor agricole (în prezent:  alocări realizate de ANIF  în limita fondurilor disponibile).
 7. Echivalarea categoriei B cu TR şi a categoriei B1 cu TR1, indiferent de masa maximă autorizată a utilajului agricol.
 8. Adoptarea unor decizii, la nivel naţional (caz de forţă majoră) şi european privind derogarea de la aplicarea Gaec 7 şi 8 pentru anul curent, şi oferirea unui răspuns cert fermierilor români până la finalul lunii ianuarie – doar astfel aceştia îşi mai pot realiza o prognoză în privinţa gestionării eficiente a culturilor agricole pentru anul 2024.
 9. Sprijinirea fermierilor afectaţi de secetă pentru pierderile suferite aferente producţiei şi valorificării cerealelor şi oleaginoaselor pentru culturile de toamnă 2022, prin acordarea unui ajutor de stat, având la bază cadrul temporar Ucraina în valoare de 100 EURO/ hectar.
 10. Asigurarea unei competiţii corecte pe piaţa comună europeană (inclusiv statele aflate într-un proces de aderare la UE) în ceea ce priveşte importul produselor agroalimentare care prezintă standarde neconforme regulamentelor europene privind agricultura, mediul şi sănătatea consumatorilor europeni.
 11. Stabilirea unei scheme de microcreditare care să permită accesul facil şi rapid a fermierilor români la surse financiare atât de necesare afacerilor agricole de dimensiuni mici şi medii, în vederea evitării renunţării la activitatea desfăşurată.
 12. Protejarea pieţei interne prin efectuarea de controale sistematice pentru verificarea  regimului vamal şi respectarea cerinţelor UE. Multe produse ucrainene îşi schimbă originea în Rep. Moldova şi Bulgaria, iar apoi sunt comercializate pe teritoriul României.
 13. Revizuirea legislaţiei fiscale în ceea ce priveşte taxarea companiilor cu cifra de afaceri de peste 50 mil. euro, precum şi a instituţiilor bancare. Solicităm identificarea unei soluţii optime prin care sectorul agroalimentar să fie exceptat, deoarece în mod firesc cei 1% deduşi din cifra de afaceri a firmelor mari şi cei 2% din cifra de afaceri a instituţiilor bancare, se extrag din preţul mărfurilor. Ulterior, în etapa procesării materiei prime şi a comercializării produselor finite în zona de retail, aceşti 3% se regăsesc în preţul de raft, pe care consumatorul îl plăteşte. Practic, fermierul va plăti cei 3% , iar consumatorul final aceeaşi pondere, tot 3%.
 14. Asumarea de către Guvernul României a proiectului strategic privind extinderea capacităţii şi adaptarea proceselor logistice aferente Portului Constanţa pentru asigurarea accesului cu prioritate a mărfurilor din România la export”, mai indică sursa citată.
 Sursa citată mai spune că susţine negocierea şi adoptarea de către Guvern a unui Plan de măsuri ca răspuns la criza financiară cu care se confruntă fermierii români. Anii de secetă, criza economică, efectele complexe ale războiului din Ucraina, perturbarea pieţei comune europene prin derogările acordate mărfurilor agricole ucraineene au adus fermierii români într-un punct critic, de la care mulţi vor dispărea dacă acest sector strategic nu este tratat strategic de către Guvernul României.
 Acest plan trebuie să fie rezultatul unor negocieri care să consemneze angajamentele Guvernului pe termen scurt şi mediu, pentru ca această criză cu care se confruntă fermierii s-a acumulat în timp şi poate fi rezolvată doar cu un plan asumat politic, diplomatic, financiar si economic. Fermierii români au nevoie acum de un Plan de salvare şi stabilitate financiară, cu intervenţia Guvernului” a declarat Florian Ciolacu, Director Executiv al Clubului Fermierilor Români.
 Clubul Fermierilor Români mai consideră implementarea măsurilor de sprijin enunţate anterior imperios necesare pentru redresarea sectorului agricol românesc, astăzi, într-un moment în care politicile publice încă mai pot menţine prin acţiunile întreprinse securitatea şi siguranţa alimentară a ţării.
 Reprezentanţii Guvernului au transmis calendarul discuţiilor cu transportatorii şi fermierii care protestează pe Centura Capitalei şi în ţară. Astfel, sâmbătă de la ora 12.00, va avea loc o întâlnire cu reprezentanţii protestatarilor cu cei de la Ministerul Agriculturii. De la ora 13.00 e programată o întrevedere cu cei din Ministerul Transporturilor, de la ora 14.00 cu Autoritatea pentru Supraveghere Financiară şi de la 15.00 cu reprezentanţi ai Ministerului Finanţelor.
 Transportatorii şi fermierii se pregătesc să continue protestele spontane declanşate săptămâna aceasta, sâmbătă fiind a patra zi consecutiv în care îşi manifestă nemulţumirile.
 În apropiere de Bucureşti, coloane de autovehicule de mare tonaj sunt în zona localităţii Afumaţi. În judeţul Teleorman, şoferii au pornit spre Capitală cu TIR-uri, tractoare dar şi cu autovehicule. În Suceava sunt anunţate proteste pentru după amiaza zilei, iar Jandarmeria a instituit baraje pe drumuri pentru a nu permite intrarea în oraş a utilajelor agricole. Şi pe centura Timişoarei se desfăşoară un protest.  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Superliga: FC Botoşani anunţă şi plecarea lui Carlo Casap
sport
2024-01-13T14:17:00
FC Botoşani anunţă încetarea, de comun acord, a raporturilor contractuale cu mijlocaşul Carlo Casap. Tot sâmbătă, moldovenii au anunţat şi plecarea atacantului Virgile Pinson.
 Carlo Casap a petrecut o jumătate de sezon la FC Botoşani, perioadă în care a bifat 11 meciuri şi a înscris un gol.
 Casap a fost transferat la FC Botoşani în septembrie 2023, din postura de jucător liber de contract.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Lai Ching-te, candidatul la preşedinţie pentru partidul de guvernământ din Taiwan, a câştigat sâmbătă alegerile
externe
2024-01-13T14:14:45
Lai Ching-te, candidatul la preşedinţie pentru partidul de guvernământ din Taiwan, a câştigat sâmbătă alegerile pe care China le-a formulat ca o alegere între război şi pace, transmite Reuters. 
 Candidatul principalului partid de opoziţie din Taiwan, Kuomintang (KMT), Hou Yu-ih, şi-a recunoscut înfrângerea în alegeri.
 Partidul Democrat Progresist al lui Lai, care susţine identitatea separată a Taiwanului şi respinge pretenţiile teritoriale ale Chinei, dorea să obţină un al treilea mandat, fapt fără precedent în actualul sistem electoral din Taiwan.
 Lai s-a confruntat cu doi oponenţi la preşedinţie - Hou de la KMT şi fostul primar din Taipei Ko Wen-je, al micul Partid Popular din Taiwan, fondat abia în 2019.
 Adresându-se reporterilor din oraşul sudic Tainan înainte de a vota, Lai a încurajat oamenii să voteze.

 ”Fiecare vot este preţuit, deoarece aceasta este democraţia din Taiwan câştigată cu greu”, a spus el în scurte observaţii.
 În perioada premergătoare alegerilor, China l-a denunţat în mod repetat pe Lai ca fiind un separatist periculos şi a respins apelurile sale repetate la discuţii.
 Lai spune că se angajează să păstreze pacea peste strâmtoarea Taiwan şi să întărească apărarea insulei.
 Ministerul Apărării din Taiwan a declarat sâmbătă dimineaţă că a observat din nou baloane chineze traversând strâmtoarea sensibilă, dintre care unul a zburat deasupra Taiwanului.
 Ministerul a denunţat valul de baloane raportat peste strâmtoare în ultima lună drept război psihologic şi o ameninţare la adresa siguranţei aviaţiei.
 ”Nimeni nu vrea război”, a spus Jennifer Lu, 36 de ani, o femeie de afaceri, care se juca pe un teren de iarbă cu fiica ei după ce a votat într-o dimineaţă însorită în districtul Songshan din Taipei.
 Hou vrea să reia implicarea cu China, începând cu schimburile interpersonale şi, la fel ca China, l-a acuzat pe Lai că sprijină independenţa oficială a Taiwanului.
 Lai spune că Hou este pro-Beijing, ceea ce Hou îl respinge.
 Ko a câştigat o bază de sprijin pasionată, în special în rândul tinerilor alegători, pentru că s-a concentrat pe probleme precum costul ridicat al locuinţelor. El doreşte, de asemenea, să reangajeze China, dar insistă că nu se poate face în detrimentul protejării democraţiei şi modului de viaţă din Taiwan.
 Alegerile parlamentare sunt la fel de importante, mai ales dacă niciun partid nu câştigă majoritatea, putând împiedica capacitatea noului preşedinte de a adopta legislaţie şi de a cheltui, în special pentru apărare.
 ”În comparaţie cu alegerile anterioare, rezultatul de această dată este foarte greu de prezis. Următorul lider al Taiwanului ar trebui să se gândească la modalităţi de a se înţelege paşnic cu China... Mulţi taiwanezi cred că ar trebui să menţinem status quo-ul”, a declarat Liao Jeng-wen, 44 de ani, un lucrător din sectorul financiar care a votat sâmbătă devreme.
 Preşedintelui Tsai Ing-wen nu mai are dreptul să candideze, după după două mandate.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

SUA au prelungit consemnarea la sol a avioanelor Boeing 737 MAX 9, pentru noi verificări de siguranţă
economic
2024-01-13T14:06:58
Autoritatea de reglementare a aviaţiei din SUA a prelungit vineri blocarea la sol a avioanelor Boeing 737 MAX 9, pentru noi verificări de siguranţă, şi a anunţat că va înăspri supravegherea Boeing, după ce un panou al cabinei pasagerilor al unei aeronave noi s-a rupt în timpul zborului, transmite Reuters. 
 În timp ce United Airlines şi Alaska Airlines au anulat zborurile acestor avioane până marţi, Administraţia Federală a Aviaţiei (FAA) a declarat că va fi nevoie de o nouă rundă de inspecţii înainte de a lua în considerare repunerea în funcţiune a avioanelor.
 Sub o supraveghere mai strictă, autoritatea de reglementare va audita linia de producţie şi furnizorii Boeing 737 MAX 9 şi va lua în considerare ca o entitate independentă să preia de la Boeing anumite aspecte ale certificării siguranţei aeronavelor noi, pe care FAA le-a atribuit anterior producătorului de avioane.
 FAA a spus că reţinerea la sol a 171 de avioane cu aceeaşi configuraţie ca cea din incident a fost ”pentru siguranţa călătorilor americani”.
 Autoritatea de reglementare a spus luni că această consemnare a avioanelor va fi ridicată odată ce au fost inspectate, înainte de a spune că este nevoie de mai multe lucrări la verificările planificate.

 Vineri, FAA a spus că 40 dintre avioane trebuie reinspectate, apoi agenţia va analiza rezultatele şi va determina dacă siguranţa este adecvată pentru a permite avioanelor MAX 9 să îşi reia zborurile.
 Alaska Airlines şi United Airlines, cele două companii aeriene americane care folosesc aeronava implicată, au fost nevoite să anuleze sute de zboruri în ultima săptămână din cauza blocării, deoarece o criză din ce în ce mai mare a cuprins producătorul de avioane american.
 Alaska şi United au anulat vineri toate zborurile MAX 9 până marţi, iar United a anulat câteva zboruri suplimentare în zilele următoare.
 Acţiunile Boeing au scăzut vineri cu 2,2% şi cu aproape 12% de la incidentul din 5 ianuarie.
 Încrederea în Boeing a fost zdruncinată de când două prăbuşiri de avioane MAX 8 în 2018 şi 2019 au ucis 346 de persoane şi au determinat Congresul să adopte reforme majore pentru certificarea noilor avioane.
 Aeronava Alaska Airlines, care era în serviciu de doar opt săptămâni, a decolat vinerea trecută din Portland, Oregon, şi zbura la o altitudine de circa 5.000 de metri când un panou de uşă s-a rupt.
 Piloţii au dus avionul înapoi la Portland, cu doar răni minore printre pasageri.
 Joi, FAA a anunţat o investigaţie oficială asupra MAX 9. Administratorul FAA, Mike Whitaker, a spus că Alaska Airlines MAX 9 a avut ”probleme semnificative” şi a remarcat istoricul Boeing cu probleme de producţie.
 National Transportation Safety Board (NTSB) investighează dacă avionul MAX 9 implicat în incidentul Alaska avea şuruburi lipsă sau strânse necorespunzător.
 Whitaker a declarat vineri, pentru Reuters, că vede problemele MAX 9 ca pe o problemă de producţie, nu o problemă de design.
 Remarcând ani de probleme de producţie la Boeing, el a spus: ”Orice se întâmplă nu rezolvă problema şi necesită o revizuire amplă. Devenim din ce în ce mai concentraţi pe procesul de producţie”.
 FAA vrea să vadă "unde s-ar putea întâmpla aceste defecţiuni. Nu există suficiente controale de control al calităţii? Nu sunt în locurile potrivite? Ordinea de asamblare creează unele probleme?", a adăugat el.
 Boeing s-a angajat vineri ”să coopereze pe deplin şi în mod transparent cu autoritatea noastră de reglementare. Susţinem toate acţiunile care întăresc calitatea şi siguranţa şi luăm măsuri în sistemul nostru de producţie”.
 Furnizorul Boeing Spirit AeroSystems (SPR.N) a declarat vineri că ”s-a angajat să sprijine auditul FAA al proceselor de producţie şi fabricaţie”.
 Whitaker doreşte să reexamineze practica de lungă durată a FAA de a delega unele sarcini critice de siguranţă către Boeing.
 ”Cred că ar trebui să ne uităm la terţi. Cred că poate fi o opţiune în care există un nivel mai ridicat de încredere, în care avem o capacitate mai mare de supraveghere directă şi în care oamenii care efectuează anumite inspecţii critice nu au un salariu care vine de la producător”, a spus Whitaker.
 Alaska şi United au spus că verificările preliminare au găsit piese slăbite pe mai multe avioane reţinute la sol.
 Căpitanul Ed Sicher, preşedintele Asociaţiei Piloţilor Aliaţi, care reprezintă 15.000 de piloţi de la American Airlines, a declarat că un control mai strict de către FAA este ”inevitabil”, având în vedere problemele Boeing.
 American Airlines ,cu sediul în Texas, efectuează zboruri o variantă MAX diferită.
 ”Cred că există un nivel crescut de scepticism şi control asupra a ceea ce a fost... un brand excelent. Acum toată lumea începe să ridice o sprânceană şi să se asigure că T-urile sunt încrucişate şi I-urile sunt punctate”, a declarat Sicher pentru Reuters.
 Miercuri, CEO-ul Boeing, Dave Calhoun, a recunoscut la CNBC că a existat o problemă de ”calitate”, în permiterea zborului avionului MAX 9 cu problema care a cauzat explozia.
 De la accidentele fatale, criticii au spus că bugetele limitate ale FAA au determinat agenţia să delege prea multă responsabilitate producătorului de avioane.
 Din 2019, agenţia a redus practica.
 ”Întrebarea mai mare este dacă FAA are personal pentru a spori supravegherea pe termen lung?” a spus expertul american în siguranţa aviaţiei John Cox, adăugând că crearea unei entităţi terţe ar fi ”foarte neobişnuită”.
 În martie, FAA a declarat că a sporit numărul personalului care supraveghează Boeing la 107, de la 82 în anii precedenţi.
 În 2021, Boeing a fost de acord să plătească penalităţi de 6,6 milioane de dolari, după ce nu a respectat acordul de siguranţă din 2015. FAA a lansat, de asemenea, o evaluare externă a culturii de siguranţă a Boeing, în ianuarie 2023.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Maia Sandu: Ştim că în această primăvară Rusia îşi va relua acţiunile de încercare de destabilizare / Trebuie să construim instituţii puternice şi contăm pe sprijinul României şi al comunităţii internaţionale 
politic-intern
2024-01-13T13:39:00
Preşedinta Republicii Moldova, Maia Sandu, a afirmat că în această primăvară Rusia îşi va relua acţiunile de destabilizare şi a precizat că trebuie construite instituţii puternice şi contează pe sprijinul României şi al comunităţii internaţionale. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Baschet masculin: U BT Cluj, a 15-a victorie consecutivă în Liga Naţională, în care se cunosc echipele calificate în Top 10

sport
2024-01-13T13:32:06
Campioana U BT Cluj a obţinut sâmbătă, în deplasare, a 15-a victorie din Liga Naţională, fiind lider neînvins. Se cunosc cele 10 echipe calificate în Top 10 din cele două conferinţe ale competiţiei interne.


 U BT Cluj a învins ultima clasată din Conferinţa A, Laguna Bucureşti, scor 87-69 (46-27), adunând 30 de puncte în clasament. Campioana en-titre rămâne singura echipă neînvinsă din Liga Naţională.
 În etapa a XVII-a s-au mai disputat meciurile dintre CSM Focşani – CSM Oradea 67-95, Dinamo Bucureşti – SCM Timişoara 78-66 şi CSM Târgu Jiu – CSO Voluntari 67-100, celelalte dispute fiind programate între CSM Ploieşti – CSU Sibiu, CSM Galaţi – Rapid Bucureşti, CSM Constanţa – FC Argeş Piteşti (sâmbătă), respectiv CSM Târgu Mureş – SCMU Craiova (luni).
 Indiferent de rezultatele înregistrate, în Top 10 al Ligii Naţionale s-au calificat, în ordinea clasamentelor din 13 ianuarie, formaţiile U BT Cluj, CSO Voluntari, Dinamo Bucureşti, Corona Braşov, Rapid Bucureşti (Conferinţa A), CSM Oradea, FC Argeş Piteşti, CSM Constanţa, CSM Târgu Mureş şi CSU Sibiu (B).
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Lai Ching-te, liderul partidului de guvernământ din Taiwan, este pe primul loc în alegeri, potrivit unei numărători parţiale a voturilor
externe
2024-01-13T13:30:23
Lai Ching-te, candidatul la preşedinţie pentru partidul de guvernământ din Taiwan, a preluat sâmbătă conducerea în numărătoarea parţială a voturilor, fiind posibil să câştige alegerile pe care China le-a încadrat ca o alegere între război si pace, transmite Reuters. 
 Lai, vicepreşedintele Taiwanului, a obţinut peste trei milioane de voturi până la începutul serii, după închiderea scrutinului, la ora locală 16:00 (08:00 GMT), potrivit numărătorii publicate de presa taiwaneză, el fiind confortabil în faţa celor doi rivali ai săi, deşi niciun partid nu a recunoscut sau pretins victoria.
 Partidul său Democrat Progresist, care susţine identitatea separată a Taiwanului şi respinge pretenţiile teritoriale ale Chinei, doreşte să obţină un al treilea mandat, fără precedent în actualul sistem electoral din Taiwan.
 Lai se confruntă cu doi oponenţi la preşedinţie - Hou Yu-ih, din cel mai mare partid de opoziţie din Taiwan, Kuomintang, şi fostul primar al Taipei, Ko Wen-je, din micul Partid Popular din Taiwan, fondat abia în 2019.
 În numărătoare voturilor nominale publicată de mass-media din Taiwan, Hou era pe locul doi, cu aproximativ 2,7 milioane de voturi, în timp ce Ko a avut puţin peste două milioane.

 Adresându-se reporterilor din oraşul sudic Tainan înainte de a vota, Lai a încurajat oamenii să voteze.
 ”Fiecare vot este preţuit, deoarece aceasta este democraţia din Taiwan câştigată cu greu”, a spus el în scurte observaţii.
 În perioada premergătoare alegerilor, China l-a denunţat în mod repetat pe Lai ca fiind un separatist periculos şi a respins apelurile sale repetate la discuţii.
 Lai spune că se angajează să păstreze pacea peste strâmtoarea Taiwan şi să întărească apărarea insulei.
 Ministerul Apărării din Taiwan a declarat sâmbătă dimineaţă că a observat din nou baloane chineze traversând strâmtoarea sensibilă, dintre care unul a zburat deasupra Taiwanului.
 Ministerul a denunţat valul de baloane raportat peste strâmtoare în ultima lună drept război psihologic şi o ameninţare la adresa siguranţei aviaţiei.
 ”Nimeni nu vrea război”, a spus Jennifer Lu, 36 de ani, o femeie de afaceri, care se juca pe un teren de iarbă cu fiica ei, după ce a votat într-o dimineaţă însorită în districtul Songshan din Taipei.
 Hou vrea să reia implicarea începând cu schimburile interpersonale şi, la fel ca China, l-a acuzat pe Lai că sprijină independenţa oficială a Taiwanului.
 Lai spune că Hou este pro-Beijing, ceea ce Hou respinge.
 Ko a câştigat o bază de sprijin pasionată, în special în rândul tinerilor alegători, pentru că s-a concentrat pe probleme precum costul ridicat al locuinţelor. El doreşte, de asemenea, să reangajeze Trelaţiile cu China, dar insistă că nu se poate face asta în detrimentul protejării democraţiei şi modului de viaţă din Taiwan.
 Alegerile parlamentare sunt la fel de importante, mai ales dacă niciun partid nu câştigă majoritatea, putând împiedica capacitatea noului preşedinte de a adopta legislaţie şi de a cheltui, în special pentru apărare.
 ”În comparaţie cu alegerile anterioare, rezultatul de această dată este foarte greu de prezis. Următorul lider al Taiwanului ar trebui să se gândească la modalităţi de a se înţelege paşnic cu China... Mulţi taiwanezi cred că ar trebui să menţinem status quo-ul”, a declarat Liao Jeng-wen, 44 de ani, un lucrător din sectorul financiar care a votat sâmbătă devreme.
 Preşedintele Tsai Ing-wen dă are dreptul, potrivit Constituţiei, să candideze din nou după două mandate.
 ​
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ana Bogdan joacă, duminică, în primul tur la Australian Open. Şi Novak Djokovici şi Arina Sabalenka intră în competiţie din prima zi
sport
2024-01-13T13:20:33
Ana Bogdan, locul 66 WTA, va evolua, duminică, în runda inaugurală la Australian Open, primul turneu de grand slam al anului.
 Bogdan va juca împotriva sportivei cehe Brenda Fruhvirtova, venită din calificări, locul 110 mondial.
 Meciul este programat pe terenul 17, de la ora 05.00.
 Tot duminică, intră în competiţie şi deţinătorii titlului la masculin şi feminin, sârbul Novak Djokovici, locul 1 mondial, şi belarusa Arina Sabalenka, locul 2 WTA.
 Şi Djokovici şi Sabalenka vor evolua cu jucători veniţi din calificări: croatul Dino Prizmici va fi adversarul numărului 1 mondial, iar germana Ella Seidel va evolua cu locul 2 WTA.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Accident spectaculos  în judeţul Argeş / Un autoturism a ajuns într-o râpă - FOTO
social
2024-01-13T13:10:38
O şoferiţă a pierdut controlul asupra direcţiei autoturismului, iar maşina pe care o conducea, sâmbătă, a ajuns într-o râpă. În urma evenimentului femeia a scăpat nevătămată, refuzând să fie dusă la spital de către echipajele medicale care au intervenit la faţa locului. 

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

O conducătoare auto, în vârstă de 45 de ani, care a încercat să fugă de un control al Poliţiei în Sectorul 1, blocată în trafic şi scoasă cu forţa din maşină 
social
2024-01-13T13:06:27
O conducătoare auto, în vârstă de 45 de ani, care a încercat să fugă de un control al Poliţiei în Sectorul 1, a fost blocată în trafic şi scoasă cu forţa din maşină. Ea a fost dusă la Institutul de Medicină Legală pentru recoltarea de probe biologice. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

A patra zi de protest al transportatorilor şi fermierilor. Sunt din nou coloane de autovehicule la Afumaţi, în apropiere de Bucureşti / Baraje la Suceava pentru ca autovehiculele de mare tonaj să nu intre în oraş / Protest şi pe centura Timişoarei
social
2024-01-13T13:04:00
Transportatorii şi fermierii se pregătesc să continue protestele spontane declanşate săptămâna aceasta, sâmbătă fiind a patra zi consecutiv în care îşi manifestă nemulţumirile. În apropiere de Bucureşti, coloane de autovehicule de mare tonaj sunt în zona localităţii Afumaţi. În judeţul Teleorman, şoferii au pornit spre Capitală cu TIR-uri, tractoare dar şi cu autovehicule. În Suceava sunt anunţate proteste pentru după amiaza zilei, iar Jandarmeria a instituit baraje pe drumuri pentru a nu permite intrarea în oraş a utilajelor agricole.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Raluca Turcan: Anul 2024 va fi anul investiţiilor în educaţie în Sibiu / Se vor investi în sistemul educaţional din Sibiu 100 de milioane de euro prin Planul Naţional de Redresare şi Rezilienţă
politic-intern
2024-01-13T13:02:50
Deputata PNL Raluca Turcan a anunţat sâmbătă, că 2024 va fi anul investiţiilor în educaţie în Sibiu. Turcan a precizat că urmează să se investească în sistemul educaţional din acest judeţ 100 de milioane de euro prin Planul Naţional de Redresare şi Rezilienţă. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Tenis: Jiri Lehecka şi Jelena Ostapenko, învingători la Adelaide
sport
2024-01-13T13:00:00
Cehul Jiri Lehecka a câştigat, sâmbătă, la Adelaïde, primul titlu ATP din carieră, în timp ce la feminin s-a impus, tot la Adelaide, letona Jelena Ostapenko, care revine în Top 10 WTA.


 Jiri Lehecka l-a învins pe britanicul Jack Draper, scor 4-6, 6-4, 6-3, după un meci care a durat două ore şi 48 de minute.
 Lehecka este primul ceh care câştigă un titlu ATP de la Jiri Vesely, la Pune (India), în 2020.
 La feminin, letona Jelena Ostapenko, locul 12 mondial, a învins-o pe rusoaica Daria Kasatkina (locul 15), scor 6-3, 6-2.  Ostapenko, în vârstă de 26 de ani, s-a impus într-o oră şi 14 minute, iar în urma victoriei va urca două locuri în clasamentul WTA, până pe locul 10.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Câteva sute de persoane au protestat, la apelul lansat de AUR Bucureşti, împotriva demolării Pieţei Berceni-Olteniţei
social
2024-01-13T12:59:34
Sute de persoane au protestat sâmbătă, în contextul unui apel lansat de AUR Bucureşti, împotriva intenţiei Primăriei Sectorului 4 de a demola Piaţa Berceni-Olteniţei, a anunţat candidatul la Primăria Capitalei din partea AUR, Mihai Enache. Atât comercianţii din piaţă, cât şi locuitorii din zonă sunt nemulţumiţi de propunerea anunţată de administraţia locală a Sectorului 4 de transformare a pieţei într-o grădiniţă. Potrivit protestatarilor, în proximitate sunt deja trei grădiniţe, iar Piaţa Sudului are preţuri prea mari pentru buzunarele lor şi prea puţine produse.
  „La Piaţa Berceni-Olteniţei îşi fac cumpărăturile atât tinerii care s-au mutat în cartier, cât şi bunicii care au acest obicei de zeci de ani. De asemenea, aici îşi desfac marfa producători din Berceni, Vidra, Vărăşti, Copăceni, Colibaşi şi alte localităţi de la sud de Capitală. Sunt destule spaţii în Sectorul 4 în care pot fi deschise grădiniţe sau creşe, nu e nevoie de schimbarea destinaţiei unei pieţe funcţionale. Susţinem şi noi construirea de creşe, grădiniţe şi şcoli, dar nevoia reală este în cartierele noi, unde s-a construit haotic, doar blocuri de locuinţe, fără alte facilităţi. Unde vor găsi de lucru apoi comercianţii din această piaţă? De unde vor mai putea cumpăra legume şi fructe proaspete locuitorii din cartier? Nu amestecăm pieţele cu grădiniţele, una este una, alta este alta”, a declarat în timpul manifestaţiei Mihai Enache, preşedintele AUR Bucureşti, conform unui comunicat de presă al partidului.
 Potrivit hotărârii Consiliului Local al Sectorului 4 din decembrie 2023, pe amplasamentul actualei Pieţe Berceni-Olteniţei ar urma să se construiască o unitate de învăţământ preşcolar.
 După ce această informaţie a fost făcută publică, locuitorii Sectorului 4 şi-au exprimat iniţial nemulţumirile în mediul online, inclusiv prin intermediul unei petiţii, mai spune sursa citată.
      
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Fost ministru al Muncii, despre pensionarea judecătorului Danileţ: Nu mi se pare corect, dar asta nu înseamnă că trebuie aruncată anatema pe judecători, pentru că aceste legi au fost făcute de clasa politică
politic-intern
2024-01-13T12:55:00
Fostul ministru al Muncii, Raluca Turcan, susţine că nu e corect ca un magistrat să se pensioneze la vârsta de 48 de ani, cum s-a întâmplat recent cu judecătorul Cristi Danileţ, însă legile care permit pensionarea specială au fost făcute de clasa politică. ”Îndemn să nu fie condamnaţi şi anatemizaţi judecătorii, pentru că ei nu fac altceva decât să beneficieze de o lege pe care au dat-o oamenii politici”, a spus Raluca Turcan la Prima TV. 


 Raluca Turcan, fost ministru al Muncii, a fost întrebată, în emisiunea Insider politic, dacă i se pare corect ca un judecător să iasă la pensie la 48 de ani. 
 ”Nu, nu mi se pare, dar asta nu înseamnă că trebuie aruncată anatema pe judecători, pentru că aceste legi au fost făcute de clasa politică. Toate legile speciale au aproape nume şi prenume de iniţiatori. Ştiţi cum mă aricesc când îi văd pe unii politicieni care, pe de o parte, condamnă pensiile speciale, dar în acelaşi timp au iniţiat aceste pensii speciale. Îndemn să nu fie condamnaţi şi anatemizaţi judecătorii pentru că ei nu fac altceva decât să beneficieze de o lege pe care au dat-o oamenii politici, aşa cum se întâmplă şi în sistemul de apărare şi ordine publică şi în alte sisteme”, a răspuns Raluca Turcan. 
 Judecătorul Cristi Danileţ, de la Tribunalul Cluj, a anunţat în 5 ianuarie că se pensionează. ”După 25 de ani, mă opresc cu activitatea în magistratură”, afirma el, menţionând că se va concentra pe educaţia juridică, inclusiv pentru adulţi. Danileţ are 48 de ani.
 În data de 10 ianuarie, Secţia pentru judecători a CSM a hotărât înaintarea către preşedintele României a propunerii privind eliberarea din funcţie, prin pensionare, a lui Dănileţ.    
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

O fată de 16 ani a plecat, vineri seară de acasă din comuna Cârligele către Focşani şi nu a mai revenit / Poliţiştii fac apel la populaţie pentru găsirea acesteia
social
2024-01-13T12:50:55
Reprezentanţii Poliţie Române au anunţat că, vineri seara la ora 21.00, poliţiştii Secţiei 5 Poliţie Rurală Coteşti au fost sesizaţi cu privire la faptul că, la aceeaşi dată, în jurul orei 07.30,  minora Lucica-Adriana Iordache, în vârstă de 16 ani, a plecat de la domiciliul din comuna Cârligele către municipiul Focşani şi nu a mai revenit.
 „La momentul plecării, aceasta era îmbrăcată cu o geacă din material de fâş, culoare roz, ghete negre, pantaloni albi şi bluză albă”, mai arată comunicatul de presă al Poliţiei Române.
 Fata are o înălţime de 1,65 m, păr şaten, ochi verzi şi greutate de 50 kg.
 Sursa citată mai spune că orice persoană care poate oferi informaţii ce pot conduce la depistarea minorei căutate, este rugată să apeleze Serviciul Unic 112 ori să anunţe cea mai apropiată unitate de poliţie.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Mai multe manifestări artistice vor avea loc în Capitală, de Zilele Culturii Naţionale, în perioada 15 - 18 ianuarie
cultura-media
2024-01-13T12:46:55
Primarul Capitalei a anunţat că mai multe manifestări artistice , cum ar fi concerte, expoziţii, spectacole de teatru, lecturi interactive, ateliere pentru copii, vor avea loc în Bucureşti, în perioada 15 - 18 ianuarie, de Zilele Culturii Naţionale. 
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ce spune Raluca Turcan despre o candidatură la alegerile europarlamentare


politic-intern
2024-01-13T12:45:00
Ministrul Culturii Raluca Turcan susţine că nu s-a gândit deocamdată la o candidatură pentru Parlamentul European. ”N-am avut timp să mă gândesc dacă e bine, e rău”, a spus Raluca Turcan la Prima TV.


 Deputatul PNL Raluca Turcan a fost întrebată în emisiunea Insider politic, difuzată sâmbătă la Prima TV, dacă va candida la alegerile europarlamentare din luna iunie.
 „Mă credeţi că nu am avut timp să mă gândesc la lucrul acesta? Nu am avut timp. Am intrat din plin ca ministru al Culturii şi cert este că trebuie definitivată echipa pentru Parlamentul European. Vom avea discuţii în interiorul partidului, selecţia va fi una transparentă”, a spus Raluca Turcan.
 Întrebată dacă va intra în competiţia internă, Raluca Turcan a răspuns: ”Voi vedea. Chiar nu m-am gândit. Şi sunt foarte sinceră cu dumneavoastră. N-am avut timp să mă gândesc dacă e bine, e rău”
 Raluca Turcan a anunţat că PNL va prezenta lista de candidaţi pentru alegerile europarlamentare în luna aprilie.    
 ”Lista va fi definitivată undeva în luna aprilie. Evident că sunt oameni care spun că vor fi candidaţi, dar până nu-i vezi pe listele depuse la Biroul Electoral, nu poţi să spui dacă sunt candidaţi sau nu”, a conchis ministrul PNL.
 De asemenea, Raluca Turcan a fost întrebată dacă fostul director SRI, Eduard Hellvig, ar putea deschide lista PNL la alegerile europarlamentare.
 ”Nu pot să spun dacă-l văd în fruntea listei sau nu, însă Eduard Hellvig este un om care a oferit foarte mult PNL înainte de a fi director SRI, şi, dacă îşi doreşte să revină în PNL, chiar are un loc şi chiar poate să ajute PNL, poate să fie de folos proiectului PNL. Cred în calităţile politice ale domnului Hellvig. Este un om care ar avea un loc binemeritat în PNL, în condiţiile în care îşi doreşte să revină”, a răspuns Turcan, la Prima TV.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Raluca Turcan: Nicolae Ciucă are toate şansele să fie o carte câştigătoare, nu doar pentru PNL, ci şi pentru România. Eduard Hellvig este un om care a oferit foarte mult PNL şi dacă îşi doreşte să revină în PNL, chiar are un loc - VIDEO


politic-intern
2024-01-13T12:40:00
Liderul PNL Sibiu, ministrul Culturii Raluca Turcan, susţine că preşedintele PNL Nicolae Ciucă are toate şansele să fie o carte câştigătoare la alegerile prezidenţiale ”nu doar pentru PNL, ci pentru România”. De asemenea, Turcan este de părere că fostul director SRI Eduard Hellvig ar trebui să primească un loc pe listele PNL pentru alegerile europarlamentare, dacă şi-ar dori să revină în politică. ”Cred în calităţile politice ale domnului Hellvig”, a mărturisit Raluca Turcan la Prima Tv. 


 Ministrul Culturii Raluca Turcan a fost întrebată în emisiunea Insider politic, difuzată sâmbătă la Prima TV, dacă Nicolae Ciucă va fi o carte câştigătoare pentru PNL la alegerile prezidenţiale. 
 ”Nicolae Ciucă este un om cu o carieră profesională foarte temeinic construită. E un om cu valori solide. Din punctul meu de vedere, este un asset pentru politică, iar ca preşedinte de partid, dacă echipa PNL se va mobiliza şi va reuşi să potenţeze valorile pe care le susţine preşedintele partidului, are toate şansele să fie o carte câştigătoare, nu doar pentru PNL, ci şi pentru România. Dacă fiecare om din partid se va uni în jurul strategiei pe care şi-o asumă PNL, partidul poate să facă o figură frumoasă la alegerile pentru Parlamentul European, cu toate că nu vor fi alegeri uşoare”, a spus Raluca Turcan, la Insider politic. 
 
 De asemenea, Raluca Turcan a fost întrebată dacă fostul director SRI, Eduard Hellvig, ar putea deschide lista PNL la alegerile europarlamentare. 
 ”Nu pot să spun dacă-l văd în fruntea listei sau nu, însă Eduard Hellvig este un om care a oferit foarte mult PNL înainte de a fi director SRI, şi, dacă îşi doreşte să revină în PNL, chiar are un loc şi chiar poate să ajute PNL, poate să fie de folos proiectului PNL. Cred în calităţile politice ale domnului Hellvig. Este un om care ar avea un loc binemeritat în PNL, în condiţiile în care îşi doreşte să revină”, a explicat Turcan. 
 Întrebată dacă îl vede pe Eduard Hellvig candidat la prezidenţiale, Raluca Turcan a răspuns: ”Nu e oportun să mă pronunţ eu dacă-l văd candidat la prezidenţiale. Ştiţi cum se spune: toţi avem în raniţă bastonul de mareşal”. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Turcan: Am obţinut la elaborarea bugetului 16% în plus faţă de 2023 / Vreau să investim în patrimoniul construit şi în echipamente / E halucinant să auzi că o Filarmonică nu a cumpărat instrumente muzicale de 15 ani că nu a avut bani 
cultura-media
2024-01-13T12:39:41
Ministra Culturii, Raluca Turcan, a afirmat că a obţinut la elaborarea bugetului pentru acest an cu 16% în plus faţă de 2023 şi a anunţat că doreşte să fie făcute investiţii în patrimoniul construit şi în echipamente.Ea a dat exemplul unei Filarmonice care nu a cumpărat instrumente muzicale de 15 ani pentru că nu a avut bani. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Şeful interimar al Companiei Naţionale de Investiţii Rutiere reclamă întârzieri privind aprobarea documentaţiilor de către CNAIR pentru A8: Este o mare bătaie de joc ce se întâmplă
social
2024-01-13T12:35:00
Directorul interimar al Companiei Naţionale de Investiţii Rutiere (CNIR), Cătălin Urtoi, susţine că proiectul autostrăzii A8 este întârziat din cauza ritmului lent al aprobării documentaţiilor tehnice de către CNAIR, el cerând conducerii acestei companii să prezinte grafice clare privind realizarea proiectului.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Sandu: Populismul şi minciuna devin tot mai atractive pentru unii cetăţeni dezamăgiţi şi pun în pericol valori importante precum dezbaterea, încrederea în instituţii şi unii în alţii
politic-intern
2024-01-13T12:34:44
Preşedinta Republicii Moldova Maia Sandu a declarat, sâmbătă la ceremonia de decernare a premiului „Timişoara pentru Valori Europene”, că „populismul şi minciuna devin tot mai atractive pentru unii cetăţeni dezamăgiţi şi pun în pericol valori importante precum dezbaterea, încrederea în instituţii şi unii în alţii”, iar „grupări corupte, cum vedem în Moldova, finanţate din bani murdari, din bani de la Kremlin, vor să răstoarne ordinea constituţională, să submineze statul şi democraţia”. Ea a mai vorbit despre extinderea UE şi despre necesitatea acestei reparaţii prin aderarea la Uniunea a Republicii Moldova şi Ucrainei.
 „Mă bucur să mă aflu astăzi la Timişoara, la invitaţia domnului primar Dominic Fritz. Oraşul Dumneavoastră are o semnificaţie profundă în istoria modernă a Europei şi, prin spiritul său de deschidere şi prin lupta sa pentru libertate şi dreptate, reprezintă un simbol al valorilor europene. Sunt onorată să primesc premiul „Timişoara pentru Valori Europene”, pe care îl consider nu atât o recunoaştere personală, cât mai ales o apreciere pentru modul în care cetăţenii Republicii Moldova îşi apără dreptul de a trăi în libertate, pace şi democraţie - un drept pentru care, de aproape doi ani, vecinii şi prietenii noştri din Ucraina fac nişte sacrificii pe care cu greu le putem descrie în cuvinte. Un premiu pentru valori europene este o oportunitate să discutăm despre pericolele asupra acestora şi despre cât de uşor le putem pierde”, a afirmat Maia Sandu, sâmbătă la Timişoara, la ceremonia în care primarul Dominic Fritz i-a înmânat premiul Timişoara pentru Valori Europene.
 „Un război la hotarul nostru părea incredibil acum câţiva ani, dar iată că dreptul internaţional a fost încălcat, graniţele nu au contat, iar valorile europene, valorile umane au fost călcate în picioare”, a continuat ea.
 „Populismul şi minciuna devin tot mai atractive pentru unii cetăţeni dezamăgiţi şi pun în pericol valori importante - dezbaterea, încrederea în instituţii şi unii în alţii. Grupări corupte, cum vedem în Moldova, finanţate din bani murdari, din bani de la Kremlin, vor să răstoarne ordinea constituţională, să submineze statul şi democraţia. Politicieni deghizaţi cu masca valorilor europene, dar gata, când va fi momentul, să vândă libertatea, interesul naţional şi să ducă Republica Moldova într-o zonă gri, a fărădelegii, corupţiei, unde Rusia poate să-şi impună cu uşurinţă interesele. Propaganda fără margini şi fără urmă de bun simţ care, din păcate, reuşeşte să slăbească coeziunea socială, solidaritatea între oameni şi naţiuni. Toate aceste lucruri sunt un pericol real şi foarte aproape şi nu vizează doar Republica Moldova”, a mai sus Sandu.
 Ea a vorbit şi despre perioada alegerilor, la Chişinău, Bucureşti, Washington, alegeri de care depinde soarta lumii în următoarele decenii.

 „În următoarea perioadă, jumătate din populaţia planetei va participa în alegeri - vor fi alegeri la Chişinău, la Bucureşti, la Washington, se va alege Parlamentul European. De aceste alegeri depinde soarta lumii pentru următoarele decenii şi nu cred că sunt cuvinte mari. Şi este cazul să ne întrebăm - şi politicienii, şi cetăţenii - în ce lume vrem să trăim? Teoria „politica nu mă afectează” este greşită, pentru că de oamenii pe care îi alegem depinde cum trăim noi şi cum vor trăi copiii noştri. Alegem conducători care mint doar pentru că spun ce vrem să auzim? Care ne promit soluţii uşoare pentru probleme complicate? Nu poţi construi nimic, cu atât mai mult un stat, prin minciună. Conducători care îi tratează pe cei din jur fără respect? Fără respect vor fi trataţi toţi membrii societăţii. Conducători care neagă ştiinţa? Ţările s-au dezvoltat anume datorită ştiinţei, nu a ignoranţei. Conducători care nu au curajul să ia decizii complicate? Cu paşi fricoşi o ţară nu devine puternică. Conducători care dezbină şi incită la ură? Doar o societate unită poate construi o ţară sigură şi prosperă”, a mai explicat Maia Sandu.
 Aceasta şi-a mai exprimat speranţa că cetăţenii lumii vor alege curajul, bunul simţ, omenia, cinstea, adevărul şi libertatea.
 „Vom avea multe alegeri în anul care vine, dar cel mai mult aceste alegeri vor fi anume despre valori. Şi sper foarte mult că cetăţenii lumii vor alege bunul simţ, curajul, omenia, cinstea, adevărul şi libertatea. Şi pacea. De multe ori în istorie, pentru ca binele să triumfe a fost nevoie de eroi. În perioada care urmează, va fi nevoie ca fiecare cetăţean să devină un erou. Când stai deoparte, răul se răspândeşte. Şi vedem azi cum răul riscă să acapareze tot mai mult din lumea liberă. Războiul de agresiune al Rusiei nu doar că a curmat - şi continuă să curme - vieţi şi destine, ci reprezintă o ameninţare reală, brutală şi imediată la adresa valorilor şi principiilor care au stat la baza construcţiei proiectului european. Sunt aceleaşi valori pentru care, în 1989, au murit, mai întâi la Timişoara, apoi la Bucureşti şi în alte oraşe ale României oameni care nu au mai suportat gândul de a trăi sub jugul apăsător al totalitarismului. Ne înclinăm în faţa acestor luptători pentru libertate, cărora le datorăm ceea ce astăzi pare de la sine înţeles: o Europă în care Cortina de Fier din trecut a fost înlocuită de o comunitate a solidarităţii, a unităţii în diversitate”, a mai declarat Sandu.
 Preşedinta Republicii Moldova a mai precizat că „municipiul Timişoara reprezintă un excelent exemplu de diversitate trăită în spirit european şi democratic - un spirit care şi-a pus amprenta nu doar pe trecutul istoric al acestui oraş minunat, ci care îi conferă şi astăzi un farmec deosebit, pe care oaspeţii săi au avut ocazia să-l cunoască îndeosebi anul trecut, când Timişoara a strălucit în calitate de Capitală Europeană a Culturii”.
 „Istoria Timişoarei, ca şi trecutul recent al Republicii Moldova, constituie lecţii importante despre valoarea libertăţii. Moldova a învăţat, prin experienţe dure pentru ţară, cum este să lupţi pentru libertate şi pentru dreptul de a-ţi decide soarta. În ultimii ani - dar mai ales în ultimele 22 de luni - Republica Moldova s-a aflat sub permanenta ameninţare a celor care nu vor să respecte alegerea noastră de a face parte din lumea liberă, din marea familie a democraţiilor europene. Chiar dacă nu s-a tras înspre Moldova cu arme sau cu rachete, suntem supuşi unui larg spectru de lovituri din cele mai perfide - violarea spaţiului aerian, tentative de a genera tensiuni sociale, atacuri cibernetice şi răspândirea de informaţii false, încercarea de a frauda, la scară largă, alegerile locale, în toamna lui 2023. Au încercat să răstoarne guvernarea şi ordinea constituţională prin metode violente. Nu au reuşit. Faptul că noi, ca societate, am rezistat - rezistăm - constituie dovada rezilienţei oamenilor din Republica Moldova, dar şi a ataşamentului faţă de obiectivul nostru strategic de a deveni stat membru, cu drepturi depline, al Uniunii Europene. Este opţiunea pe care zeci de mii de oameni au confirmat-o, prin prezenţa lor în Piaţa Marii Adunări Naţionale din Chişinău, acelaşi loc în care în 1989 mulţimea adunată cerea consacrarea limbii române ca limbă de stat. În fond, este o continuitate firească. Pentru că libertatea noastră va fi în siguranţă doar atunci când Republica Moldova va face parte din Uniunea Europeană”, a explicat Maia Sandu.
 „Anul 2024 este anul democraţiei în întreaga lume”, a continuat ea.
 „Iar democraţia nu este un cuvânt abstract, este principiul datorită căruia oamenii pot spune ce gândesc, îşi pot creşte copiii cum consideră corect, au oportunitatea de a-şi construi fericirea, au şansa de a obţine bunăstare. Regimurile autoritare nu pot oferi aceste lucruri. Şi de noi toţi depinde ce vom alege în 2024. Ştim foarte bine că drumul de la aspiraţie la realitate nu este unul uşor. Şi de aceea ne însufleţeşte gândul că ştim că avem alături de noi, pe această cale, prieteni şi parteneri de nădejde, care ne vor ajuta să trecem mai uşor peste orice obstacole. În acest sens, doresc să folosesc acest prilej pentru a sublinia - cu recunoştinţă şi înaltă apreciere - sprijinul pe care l-am primit din partea României, un sprijin necondiţionat, frăţesc, pentru care vom fi întotdeauna recunoscători. Când ne-a fost mai greu, am putut să ne bazăm pe ajutor la toate nivelurile - mă refer aici la Preşedintele României, la Guvern, la Parlament, la Casa Regală, la societatea civilă, dar şi la autorităţile publice locale, precum gazdele noastre de astăzi, din inima Banatului”a spus Sandu.
 Aceasta a mai afirmat că se uită „cu admiraţie la modul în care România a valorificat apartenenţa la Uniunea Europeană - şi privim cu încredere spre viitor, când vom putea la rândul nostru să transpunem calitatea de stat membru în beneficii concrete, reale şi tangibile pentru toţi cetăţenii noştri, indiferent de etnie, de limba vorbită sau de convingerile politice”.
 „Şi, desigur, visăm la un viitor când, aflându-ne împreună în Uniunea Europeană, podurile de peste Prut vor mai fi doar un reper geografic, fără a mai fi împrejmuite de o parte şi de alta de puncte de trecere a frontierei. Extinderea Uniunii Europene către Est - în 2004, 2007 şi 2013 - a reprezentat o reparaţie istorică la scară largă. La câteva decenii de la momentul când, în 1945, popoarele de la răsăritul continentului nostru au fost condamnate la o existenţă marcată de opresiune şi lipsuri, poarta libertăţii şi prosperităţii s-a deschis pentru 13 ţări, inclusiv pentru România. Chiar dacă, la scara istoriei, intervalul de timp ce a decurs de atunci nu este prea lung, se fac deja auzite voci ale unor oameni care par să fi uitat că democraţia, libertatea sau bunăstarea consolidate nu sunt un dat, ci rezultatul nemijlocit al apartenenţei la Uniunea Europeană, respectiv al procesului de aderare”, a explicat Sandu.
 Eaa vorbit şi despre extinderea Uniunii Europene prin aderarea Republicii Moldova şi Ucrainei la UE.
 „Este suficient să ne uităm la dificultăţile cu care ne confruntăm noi la Chişinău pentru a vedea cât de dificil este ca un stat din regiunea noastră să răzbată aflându-se în afara Uniunii Europene. De aceea, această reparaţie de care vorbeam nu va fi niciodată completă dacă state precum Republica Moldova sau Ucraina vor rămâne în afara spaţiului comunitar. Locul oamenilor care aleg libertatea este alături de statele şi popoarele lumii libere, nu în vreo zonă gri, sub umbra ameninţărilor permanente la adresa suveranităţii şi independenţei. Şi ştim cu toţii că în Republica Moldova aceste ameninţări - fie directe, fie prin intermediari trădători, oligarhi dispuşi să-şi vândă concetăţenii fără ruşine - nu vor conteni, ci dimpotrivă, se vor intensifica pe măsură ce noi ne vom rupe de legăturile păguboase ale trecutului. Dar noi nu ne temem şi nu ne vom abate de la drumul nostru. În ultimii ani am reuşit să scăpăm de dependenţa de gazul rusesc, am reorientat exporturile noastre către noi pieţe de desfacere, construim şi reparăm drumuri şi poduri care ne leagă de Uniunea Europeană. Republica Moldova nu mai este la cheremul Kremlinului, ci îşi decide singură soarta şi păşeşte hotărât pe calea integrării europene. Iar acest fapt a fost recunoscut de statele membre ale Uniunii Europene, atunci când, în decembrie anul trecut, au decis că Republica Moldova - alături de Ucraina - merită să deschidă negocierile de aderare pentru ca apartenenţa noastră la comunitatea de valori europene să îşi găsească confirmarea istorică prin aderarea la UE”, a mai declarat Sandu.
 Preşedinta Republicii Moldova a adăugat că primeste acest premiu ca „pe un vot de încredere în capacitatea Republicii Moldova şi a cetăţenilor săi de a duce până la capăt lupta pentru libertate - o luptă dreaptă, legitimă şi necesară pentru viitorul nostru şi al întregului continent!”
 „Ce vedem aici, la Timişoara, ce vedem în oraşele europene, vrem şi pentru Republica Moldova. „Azi în Timişoara, mâine-n toată ţara” - se scanda acum 34 de ani pe aceste străzi. Nivelul de trai pe care îl văd în oraşul dumneavoastră, libertatea de gândire şi exprimare, valorile europene - să ajungă de neînvins şi aici, şi în Moldova”, a conchis Sandu.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ucraina a fost atacată spre dimineaţă de 40 de rachete şi drone ruseşti, reuşind să doboare mai puţine decât de obicei
externe
2024-01-13T12:31:10
Ucraina a suferit un atac de amploare cu rachete ruseşti la primele ore ale zilei de sâmbătă, în timp ce apărarea sa antiaeriană a reuşit să doboare o proporţie mult mai mică dintre acestea decât de obicei, transmite Reuters. 
 Potrivit forţelor aeriene ucrainene, Rusia a lansat 37 de rachete şi trei drone. Opt rachete au fost doborâte, se arată într-o declaraţie pe reţelele de socializare.
 Purtătorul de cuvânt al forţelor aeriene a declarat la începutul acestei săptămâni că Ucraina suferă acum de un deficit de rachete de apărare aeriană. Nu a fost imediat clar dacă acesta sau oricare alt factor au fost motivul pentru rata scăzută de respingeri a loviturilor.
 Majoritatea tipurilor de rachete folosite peste noapte au fost balistice extrem de rapide, au spus forţele aeriene. Acestea sunt mult mai greu de doborât.
 ”Trebuie remarcat că peste 20 dintre toate (armele) enumerate, care nu au fost incluse în numărul celor doborâte, nu şi-au atins ţinta ca urmare a contramăsurilor active prin război electronic”, se arată în comunicat. Nu au existat detalii cu privire la ţintele atacului.

 Apărarea antiaeriană a doborât rachete ruseşti în cel puţin cinci regiuni din Ucraina, potrivit oficialilor locali din acele provincii.
 Oraş mare Dnipro, din sud-estul ţării, a fost lovit, a spus guvernatorul local, tot fără a oferi detalii despre ceea ce a fost lovit.
 Poliţia din regiunea de nord a Cernihivului a postat o fotografie a unui crater mare realizat de o rachetă doborâtă.
 ”Ca urmare a faptului că au fost lovite de resturile unei rachete inamice, mai multe case private şi clădiri nerezidenţiale au fost avariate, o clădire a fost practic distrusă”, a scris poliţia.
 Nicio persoană nu a fost rănită, dar un câine a fost ucis, potrivit poliţiei.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Raluca Turcan, despre incidentul cu Tudor Chirilă, de la inaugurarea monumentului Lovinescu-Ierunca:  El de multe ori are dreptate. În cazul acela nu a avut dreptate


cultura-media
2024-01-13T12:30:00
Ministrul Culturii, Raluca Turcan, a comentat la Prima Tv incidentul pe care l-a avut cu muzicianul Tudor Chirilă la sfârşitul anului trecut, la inaugurarea monumentului Lovinescu-Ierunca, când acesta a considerat că demnitarul reprezintă "şleahta moştenitoare a comunismului" şi că prezenţa sa este "inadecvată" în acest context şi a transmis că Tudor Chirilă are de multe ori dreptate, dar atunci nu a avut.


 Raluca Turcan a fost întrebată sâmbătă, la emisiunea Insider Politic, ce s-a întâmplat la inaugurarea monumentului Lovinescu-Ierunca, când a avut loc un incident cu Tudor Chirilă.
 “Ce s-a întâmplat a fost reflectat în presă. Nu e un subiect pe care să doresc să-l comentez,  însă aş vrea să spun următorul lucru. Când particip la evenimente, reprezint instituţia pe care o conduc în momentul de faţă. În acelaşi timp, evenimentul respectiv de dezvelire a unui grup statuar, participarea mea acolo a venit în urma unei invitaţii, pentru că am reuşit şi am putut să pun umărul la realizarea acelui grup statuar la timp şi să-l scoatem dintr-un hăţiş birocratic. Aşadar, de ce am fost acolo? Nu cred că poate să stârnească pentru un om de bună credinţă semne de întrebare. Sunt un ministru care a pus umărul la un lucru bun, care s-a făcut în domeniul cultural. Mai mult decât atât, eu la Revoluţie aveam 13 ani. Nu pot să fiu catalogată nici ca disidentă, la 13 ani nu poţi să fii disident, dar nici ca mare susţinătoare a fostului regim”, a afirmat Raluca Turcan.
 Ea a precizat că a fost în prima linie a luptei politice în momentele sensibile pentru România.
 “Sunt un om care, în momente sensibile pentru democraţie, am fost în prima linie a luptei politice pentru ca România să rămână un stat democratic: momentul Ordonanţei 13, 10 august, bătăliile din Parlament, cu riscul unor campanii de presă sinistre pe care le-am avut, pentru că în decursul timpului mi-am asumat bătălii, bătălii dure”, a explicat ministrul Culturii.    
 Turcan a declarat că Tudor Chirilă nu a avut dreptate în acel caz.
 “Lucrurile acestea se cunosc, le cunoaşte şi Tudor. De multe ori m-am intersectat. El de multe ori are dreptate. În cazul acela nu a avut dreptate şi subiectul în sine e unul pe fond imatur, dar în acelaşi timp cred că ar trebui să transmită oamenilor un mesaj anume. Anumite simboluri nu pot fi confiscate de anumite persoane şi societatea să fie împărţită în oameni care pot să susţină, de exemplu, şi pot să o omagieze pe Monica Lovinescu şi oameni care să nu o omagieze pe Monica Lovinescu, mai ales că sunt oameni care de fiecare dată şi-au demonstrat devotamentul faţă de linia democratică a acestei ţări”, a mai declarat Raluca Turcan.
 Ea a fost întrebată dacă a avut un conflict mai vechi cu Tudor Chirilă.
 ”Nu, dimpotrivă. Sincer, nu am înţeles exact ce a vrut. Nu am discutat cu el după. Am colaborat cu domnul Liiceanu. Am reuşit să pun umărul şi am primit o invitaţie pe care evident că am onorat-o, mai ales că eu am o preţuire deosebită pentru toată misiunea întru sprijinirea democraţiei în România pe care a avut-o Monica Lovinescu”, a precizat Turcan.
 Muzicianul Tudor Chirilă a reacţionat la inaugurarea monumentului dedicat Monicăi Lovinescu şi lui Virgil Ierunca, când ministrul Culturii, Raluca Turcan a luat cuvântul. El a considerat că demnitarul reprezintă "şleahta moştenitoare a comunismului" şi că prezenţa sa este "inadecvată" în acest context.
 "Cum să ai tupeul să vorbeşti când tu reprezinţi şleahta moştenitoare a comunismului, şleahta care a confiscat exact momentul eliberării României de comunism, transformând societatea noastră în terenul viran de valori morale pe care rătăcim azi? Cum să iei cuvântul, când eşti beneficiarul direct al celor care i-au forţat în exil pe Monica Lovinescu şi Virgil Ierunca? Nu am putut să mă abţin şi i-am strigat toate astea. Şi am făcut asta pentru că mi s-ar fi părut mai grav să tac şi să accept această abjectă formă de compromis, în care noi, cetăţenii, victime ale schilodirii morale a României, suntem obligaţi să auzim discursul  comemorativ al unui reprezentant al călăilor la inaugurarea unui monument dedicat celor care au luptat împotriva lor", a scris pe Facebook Chirilă. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Raluca Turcan: Există producţii cinematografice orientate spre profit, cu o calitate pe care nu aş dori să o discut pentru că gusturile publicului sunt variate / Avem şi producţii cinematografice premiate în străinătate


cultura-media
2024-01-13T12:25:00
Ministrul Culturii, Raluca Turcan, a afirmat că există producţii cinematografice orientate spre profit, cu o calitate pe care nu a vrut să o discute, precizând că gusturile publicului sunt variate. Ea a menţionat că în acelaşi timp avem şi producţii cinematografice premiate în străinătate.


 La remarca potrivit căreia nu prea a fost văzută la lansări de filme, iar premierul Marcel Ciolacu a fost prezent la Miami Bici şi întrebată unde se situează în disputa apărută după ce filmele româneşti din ultima vreme adună mulţi oameni la cinema, dar primesc şi critici din partea oamenilor de specialitate, Turcan a replicat: “Am fost la lansări de filme. Chiar anul trecut am fost la lansarea filmului Libertate al lui Tudor Giurgiu, un film excepţional despre un moment al Revoluţiei la Sibiu. Şi acum mi se face pielea.... Este un film foarte impresionant şi o lecţie de istorie şi mă bucur că inclusiv instituţiile care au fost implicate în acel moment al Revoluţiei din ‘89 şi-au arătat deschiderea pentru a susţine şi a sprijini realizarea acestui film.  Acum trebuie să facem o diferenţă există producţii comerciale care sunt orientate spre profit, spre umplerea sălilor, cu o calitate pe care eu, ca ministru al Culturii, nu aş dori să o discut, pentru că gusturile publicului sunt variate şi până la urmă oferta se pliază pe ceea ce publicul aşteaptă”.
 Ea a precizat că există loc pentru toate producţiile cinematografice.
 “În acelaşi timp, avem şi producţii cinematografice, creaţii cinematografice culturale excepţionale care sunt premiate în străinătate. Profesionalismul  regizorilor, producătorilor, actorilor, artiştilor este  apreciat, câştigă atenţia criticii, dar în sălile de spectacol sunt mai puţini oameni. Există loc pentru toate  producţiile.  Şi eu, ca ministru al Culturii, am o datorie să sprijin creaţia culturală, cinematografică şi de aceea, iarăşi, beneficiind şi de tot ceea ce am acumulat în perioada în care am fost vicepremier, am constatat că în domeniul cinematografiei există două mari lecţii nefăcute. Una care ne-a costat teribil şi din perspectiva credibilităţii partenerilor internaţionali, şi anume schema de sprijin pentru marile producţii cinematografice, unde România era singura ţară care s-a angajat în 2018 că introduce această schemă de sprijin pentru cinematografie, a atras investitori şi i-a lăsat cu buza umflată. Toate ţările din jurul nostru au o schemă similară de sprijin pentru cinematografie şi partea de lege a cinematografiei, care să fie calată ca sprijin pentru debutanţi, pentru cei la început de drum”, a explicat ministra Culturii.
 Ea a menţionat că există o variantă a legii cinematografiei care va fi pusă pe masa Parlamentului.    
 “Şi atunci, pe partea de lege a cinematografiei, avem deja o variantă, cum se încheie vacanţa parlamentară, va fi pusă pe masa Parlamentului, astfel încât să putem să sprijinim creaţia culturală, cinematografică, de calitate şi pe partea cealaltă, la finalul anului, am reuşit să punem în sfârşit în mişcare schema de sprijin pentru cinematografie, să redăm încrederea partenerilor internaţionali şi mari companii cinematografice deja îşi anunţă intenţia de a se reuita cu interes pentru România. Avem profesionişti profesionişti de excepţie în domeniul cinematografic, de la producători, regizori, costumieri, creatori de decoruri, inclusiv cascadori. Oamenii aceştia sunt căutaţi pentru ceea ce ştiu să facă”, a menţionat Raluca Turcan.
 Ea a adăugat că România este mai ofertantă decât alte ţări din punct de vedere cinematografic.
 “Mai mult decât atât, România este o ţară ofertantă, mult mai ofertantă decât alte ţări, chiar mai căutate pentru producţiile cinematografice. Ceea ce a lipsit, a lipsit exact această componentă de încredere a unor investitori care să vină să pună bani mulţi pe masă şi să investească. Această schemă de sprijin pentru cinematografie, pentru a vă face o idee, vă ziceam că există la nivelul întregii Uniuni Europene şi media profitabilităţii pentru economiile naţionale ale ţărilor care au această schemă este ca un euro investit în industria cinematografică să aducă, aduce, de fapt, în medie, opt euro înapoi infuzie de bani în economie. Am fost la Washington, acolo am avut o întâlnire cu preşedintele Motion Picture şi am deja semnale extrem de pozitive şi din alte discuţii pe care le-am avut cu producători români şi reprezentanţi ai ambasadelor.  Anul acesta se anunţă un an încurajator din perspectiva investiţiilor în industria cinematografică”, a mai declarat Raluca Turcan.
 Ea s-a referit şi la posibilitatea ca americanii să vină în România şi în industria de film.
 “Cu siguranţă vor veni americanii şi vă spun că americanii au fost şi mulţi dintre ei şi-au luat ţeapă de la statul român prin includerea acestei scheme pe hârtie şi neaplicarea ei. Cu alte cuvinte, minciuni asumate la nivel de decizie a statului român. Lucru care este cutremurător pe fond şi extrem de ruşinos. Mă bucur că am reuşit să facem lucrul acesta. E un semnal de încredere în întreaga industrie şi în noi, ca ţară, excepţional pe care am putut să îl dăm”, a afirmat Raluca Turcan.
  
  
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Preşedinta Republicii Moldova Maia Sandu a primit, sâmbătă, premiul Timişoara pentru Valori Europene
politic-intern
2024-01-13T12:16:25
Primarul USR Dominic Fritz i-a înmânat, sâmbătă, preşedintei Republicii Moldova Maiei Sandu premiul Timişoara pentru Valori Europene. Premiul înfiinţat de Municipiul Timişoara onorează personalităţi recunoscute pe plan internaţional care, cu determinare, curaj şi creativitate, promovează sau apără valorile europene în interiorul şi în afara Uniunii Europene.
 „Preşedinta Maia Sandu este nu doar un lider puternic, ci şi un model pentru milioane de europeni din afara Moldovei. Maia Sandu a crezut în aspiraţiile europene ale Moldovei atunci când mulţi le considerau utopice. Cu o muncă incredibilă, determinare, curaj şi un bun simţ rar întâlnit în politică a luptat cu perseverenţă pentru a contura o cale europeană pentru Moldova. A reuşit să scoată Republica Moldova de sub influenţa Kremlinului şi a pus-o pe o direcţie europeană”, a afirmat Dominic Fritz, primarul USR al Timişoarei, potrivit unui comunicat de presă al partidului.
 Edilul din Timişoara a mai spus că „umanitatea şi bunul simţ al Maiei Sandu sunt dovada că un politician nu trebuie să fie nici vulgar, nici agresiv, nici tupeist ca să aibă succes”.
 „Umanitatea şi bunul simţ al Maiei Sandu ne dau speranţa că vulgaritatea, agresivitatea, tupeul, toate acele ingrediente care poluează cultura politică în întreaga lume, pot fi combătute nu cu aceeaşi monedă, ci cu seninătatea hotărâtă a unui om corect. Succesul din 2020, când a fost aleasă preşedinte cu o majoritate copleşitoare, nu i-a venit uşor. Cu siguranţă nu i-a servit nimeni puterea pe o tavă. În sensul ăsta îmi permit să remarc că acele cariere politice care se bazează nu pe testul votului, ci pe numiri politice sau manevre din umbră produc inevitabil lideri slabi. Maia Sandu a pierdut alegerile prezidenţiale în 2016. Ascensiunea în funcţia de prim-ministru în iunie 2019 i-a fost oprită brusc după doar 160 zile. În retrospectivă, înfrângerile Maiei Sandu, deşi dureroase, par că doar i-au întărit determinarea. Faptul că după ce a căzut, s-a ridicat şi a mers mai departe nu este o simplă lecţie de dezvoltare personală. Este şi dovadă că în orice democraţie, progresul vine cu un preţ, iar evoluţia unei ţări nu este niciodată liniară. Lupta pentru democraţie nu este niciodată pierdută. Rezilienţa persoanei Maia Sandu este aşadar un simbol pentru rezilienţa societăţii moldoveneşti şi deopotriva pentru rezilienţa democraţiei însăşi”, a mai precizat Fritz.
 El a adăugat că „sub conducerea doamnei Preşedintă, Republica Moldova a început un amplu proces de reformă, profund necesar pentru o ţară care a fost ţinută captivă unor interese ilicite pentru decenii”.    
 „A promovat oameni integri la conducerea instituţiilor responsabile cu combaterea corupţiei. A schimbat legislaţia ca oligarhii care au fugit din ţară să poată fi judecaţi în absenţă şi averile ilicite să le fie confiscate. A început un proces dureros de verificare a averilor din sistemul de justiţie cu ajutorul unor experţi externi. Moldova face paşi determinanţi în procesul de reformă care să-i permită aderarea cu succes la Uniunea Europeană.
 Acesta a amintit şi despre faptul că Sandu a numit o femeie în funcţia de premier şi a promovat mai multe femei în administraţia centrală.
 „A numit o femeie în funcţia de prim-ministru, a promovat mai multe femei în administraţia centrală - cel mai recent fosta preşedintă a Senatului României, colega mea Anca Dragu, în funcţia de Guvernatoare a Băncii Naţionale a Moldovei - iar sub conducerea ei, în Moldova 40% dintre parlamentari sunt femei. Toate acestea arată că promovarea femeilor în politică nu trebuie văzută ca un rezultat al dezvoltării, ca acel ceva cu care ne ocupăm după ce am rezolvat toate celelalte probleme, ci de fapt ca motorul ei. O democraţie mai echitabilă este o democraţie mai puternică. Maia Sandu a înţeles asta şi o pune în practică fără mult tamtam. Trebuie spus că ea a plătit şi plăteşte un preţ scump personal pentru asumarea sa. Atacurile misogine împotriva ei, de o agresivitate greu de suportat, sunt alimentate nu doar de ura tradiţională împotriva femeilor puternice, ci şi de întreaga maşină de propagandă rusească. Suntem ferm alături de dvs, dragă Maia Sandu, aşa cum suntem alături de toate femeile în politică care sunt victime ale violenţei verbale şi fizice”, a completat Dominic Fritz.
 Acesta a mai spus că nu crede că este cineva în această sală care ar vrea să schimbe locul cu Maia Sandu.
 „Provocările economice, politice, sociale, de securitate par copleşitoare. Câtă greutate pe umerii unui singur om! Oare nu este premiul de azi şi o modalitate de a ne descărca de uşurarea stânjenitoare că nu noi suntem acel om? Oare avem nevoie s-o ridicăm pe Maia Sandu pe piedestalul laureatului ca să avem un erou în spatele căruia să ne ascundem? Nu, eu cred că acest premiu vrea altceva. El exprimă speranţa că există o gratitudine activatoare. Nu cu toţii trebuie sau putem să ducem lupta grea a Maiei Sandu, dar cu toţii putem să apărăm valorile mari şi mici pentru care luptă. Maia Sandu nu este singură. Umerii ei, umerii Europei pot fi întăriţi de fiecare dintre noi. Timişoara poate fi o forţă întăritoare a Europei. La fel cum ne onorăm reciproc, ne întărim reciproc. În semn de recunoaştere a eforturilor şi a parcursului său extraordinar, Municipiul Timişoara acordă cu mândrie Premiul inaugural Timişoara pentru Valori Europene preşedintei Maia Sandu. Doamna preşedinte, ne inspiraţi pe toţi în aceste vremuri dificile. În numele Timişoarei vă mulţumesc. Vă urăm tot binele din lume. Trăiască Republica Moldova, trăiască România, trăiască Europa”, a conchis Fritz.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Culturii: Am făcut o propunere legislativă, astfel încât şi angajaţii din muzee, biblioteci cel puţin să intre pe acelaşi sistem de salarizare cu angajaţii din domeniul educaţiei / Sunt angajaţi în muzee care câştigă sub salariul minim


social
2024-01-13T12:15:00
Ministrul Culturii, Raluca Turcan, a anunţat că a făcut o propunere legislativă pentru ca şi angajaţii din muzee şi biblioteci să intre cel puţin pe acelaşi sistem de salarizare cu angajaţii din domeniul educaţiei. Ea a adăugat că sunt angajaţi în muzee care câştigă sub salariul minim.


 Raluca Turcan a declarat sâmbătă, la emisiunea Insider Politic de la Prima Tv, că a creat o lege o salarizării pentru domeniul cultural.
 “Împreună cu partenerii din domeniu, partenerii sociali, am creat o variantă de lege a salarizării pentru domeniul cultural pe care am înaintat-o Ministerului Muncii. A fost şi acceptată şi avem şi garanţia că ea se va regăsi în noua lege a salarizării. În primul rând, stimulăm debutanţii astfel încât dacă termini o facultate vocaţională, să fii motivat să activezi în domeniul cultural. Am redus din inechităţile dintre industria de spectacole şi muzee sau biblioteci, alte instituţii culturale”, a afirmat Raluca Turcan.
 Ea a fost întrebată cam la cât s-ar ridica salariul unui debutant.
 “Depinde. Pentru că acum avem inflaţia. E riscant pentru mine să dau cifre, însă certitudinea este că a fost acceptată de toţi reprezentanţii domeniului cultural această variantă. Am reaşezat puţin coeficienţii, astfel încât să fie stimulaţi cei care intră în activitate. S-a întâmplat un lucru foarte bun în România, şi anume salariile din domeniul educaţiei au crescut. Există însă şi o vulnerabilitate pentru alte domenii, şi anume că există instituţii care la aceeaşi pregătire, aceeaşi profesie în sistemul educaţional,  angajaţii beneficiază de salarii mai mari, în timp ce aceleaşi instituţii acreditate în domeniul cultural, de exemplu,  au salarii angajaţii mai mici”, a răspuns ministrul Culturii.    
 Raluca Turcan a menţionat că a început negocierile cu sindicatele.
 “Zilele acestea chiar mi-am început anul cu negocieri cu sindicatele, pentru că, pe bună dreptate, oamenii sunt nemulţumiţi şi spun ”Domnule, oameni care lucrează în Muzeul Naţional de Artă, Muzeul Naţional de Istorie, instituţii muzeale acreditate cu zeci de mii, sute de mii de vizitatori e oarecum inadmisibil să câştige mai puţin decât angajaţi la acelaşi nivel de calificare, dar care sunt într-o altă subordine. Domeniul Educaţie este un exemplu. Şi am avut discuţii cu sindicatele, am avut discuţii şi la nivelul Guvernului, la Cancelaria premierului, am discutat cu ministrul Finanţelor şi am creat o propunere de modificare legislativă, astfel încât şi angajaţii din muzee, biblioteci cel puţin să intre pe acelaşi sistem de salarizare cu angajaţii din domeniul educaţiei”, a declarat Turcan.
 Ea a transmis că speră ca această modificare să treacă.
 “Eu sper ca această modificare să treacă şi atunci cel puţin avem partea de muzee şi biblioteci oarecum aşezată în acest an, astfel încât să poată să performeze şi să deschidă cultura către public şi pe partea de instituţii de spectacole, unde salariile erau mai mari pentru că funcţionează pe altă lege, să beneficieze de majorarea de 5% care s-a aplicat întregului sistem bugetar”, a explicat ministra Culturii.
 Întrebată dacă sunt angajaţi din instituţiile de cultură care au salarii sub 3.000 de lei, Raluca Turcan a răspuns: “Da, evident, sunt oameni care, din nefericire, câştigă sub salariul minim. Este o realitate în muzeele naţionale din România. Salariul minim brut, da”.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Superliga: FC Botoşani se desparte de atacantul Virgile Pinson
sport
2024-01-13T12:14:10
Gruparea FC Botoşani a anunţat încetarea, de comun acord, a raporturilor contractuale cu atacantul Virgile Pinson.
 Pinson evolua de un sezon şi jumătate la FC Botoşani, perioadă în care a bifat 40 de meciuri, marcând un gol şi oferind un assist.
    
    
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Turcan: Eminescu înseamnă geniu şi este un simbol pentru creaţia artistică / De Ziua Culturii, accesul să fie liber în muzee / De Ziua Culturii la Operă să vedem Oedipe pus în scenă


politic-intern
2024-01-13T12:10:00
Ministrul Culturii, Raluca Turcan, a afirmat că Mihai Eminescu înseamnă geniu şi este un simbol pentru creaţia artistică. Ea a menţionat că de Ziua Culturii accesul va fi liber în muzeele care se află în subordinea ministerului şi tot în 15 ianuarie la Opera Bucureşti va fi pus în scenă Oedipe, de George Enescu.


 Raluca Turcan a fost întrebată sâmbătă, la emisiunea Insider Politic de la Prima TV dacă i se pare depăşit sau prăfuit Mihai Eminescu sau este de actualitate.
 “Nu, dimpotrivă. Pentru mine, Eminescu înseamnă geniu şi este un simbol pentru creaţia artistică. Este un simbol pentru implicare culturală şi civică, este un simbol pentru perfecţiune. Ştiu că se spune că perfecţiunea o găseşti doar la Dumnezeu, însă creaţia lui Eminescu este o permanentă încercare de atingere a perfecţiunii şi mi se pare foarte important să existe în România o Zi a Culturii, aşa cum mi se pare bine să existe zile cu semnificaţii deosebite, măcar ca pretexte pentru a vorbi despre altceva. Pentru că, din nefericire, trebuie să recunoaştem, agenda publică, de multe ori agenda mass-media nu este focalizată pe lucruri frumoase, pozitive, constructive, de calitate. Iar în 2024 probabil cu atât mai mult va exista foarte multă tensiune şi o agendă care să răspundă şi cerinţelor populaţiei, dar şi agendei presei”, a declarat Raluca Turcan.
 Ea a adăugat că şi-a dorit ca de Ziua Culturii să fie cât mai multe evenimente.
 “De aceea, o Zi a Culturii,  în calitate de ministru, pentru că am această şansă să fiu ministrul Culturii într-o zi a Culturii Naţionale,  mi-am dorit foarte mult să fie o zi în care chiar să facem lucruri în domeniul cultural.  În primul rând, am avut o discuţie şi am găsit o deschidere excepţională din partea muzeelor, ca expoziţiile, cel puţin cele din subordinea Ministerului Culturii, să fie gratuite pentru public, accesul să fie liber la muzee. De asemenea, în parteneriat cu Opera Naţională, o instituţie de prestigiu şi a cărei activitate chiar o preţuiesc foarte mult, avem o premieră a Oedipe. În sfârşit, Oedip-ul lui Enescu va fi pus în scenă într-o regie spectaculoasă, la Opera Naţională, de Ziua Culturii Naţionale”, a precizat ministrul Culturii.    
 Turcan a menţionat că la spectacolul Oedipe vor fi invitaţi elevi din liceele de muzică din Bucureşti.
 “Prima întrebare care mi-a apărut cred că printre primele conferinţe de presă ca ministru al Culturii a fost de ce la Festivalul Enescu nu avem Oedipe. Evident, am întrebat şi eu de ce nu avem Oedipe. Şi răspunsurile au fost diverse şi atunci ne-am aşezat la masă şi am spus e bine să avem Oedipe în portofoliu, astfel încât atunci când îl celebrăm pe Enescu, până la urmă cea mai preţioasă creaţia sa să fie pe o scenă din România. Mai ales de Ziua Culturii. A existat şi un spectacol în avans, o avanpremieră, astfel încât să fie toate lucrurile verificate,  pentru că e fabuloasă punerea în scenă şi abia aştept ca de Ziua Culturii la Operă să vedem Oedipe pus în scenă. Mai mult decât atât, am discutat cu managerul Operei şi împreună cu doamna ministru al Educaţiei am gândit că ar fi pozitiv să invităm elevii din liceele de muzică, de artă din Bucureşti,  într-o primă etapă, să fie spectatori la această piesă şi, de asemenea, studenţi de la Conservator şi de la Universitatea de Arte”, a explicat Raluca Turcan.
 Ea a subliniat că tinerii trebuie atraşi mai aproape de instituţiile de cultură.
 “Cred că dacă noi, constant, nu doar de Ziua Culturii Naţionale, ne fixăm ca obiectiv, la nivel de decident, să atragem tinerii mai aproape de instituţiile de cultură, să motivăm tinerii să intre şi să activeze în domeniul cultural, pentru că avem tineri, o generaţie extrem de talentată, deci să îi ducem să activeze în domeniul cultural şi dacă va exista o susţinere constantă pentru acest domeniu, cred că vom ajunge şi noi, ca ţară, acolo unde îşi propun toate ţările dezvoltate, să avem cultura şi educaţia puse la temelia dezvoltării societăţii”, a mai afirmat ministrul Culturii.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Dolj: Un bărbat de 28 de ani a fost găsit spânzurat în Centrul de Reţinere şi Arestare Preventivă / El încercase să evadeze din maşina de poliţie în timp ce era dus în arest 
social
2024-01-13T12:04:00
Un bărbat de 28 de ani a fost găsit spânzurat în Centrul de Reţinere şi Arestare Preventivă Dolj, iar poliţiştii au precizat că el încercase să evadeze din maşina de poliţie în timp ce era dus în arest. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Coreea de Nord a încetat să mai opereze un post de radio folosit pentru a trimite mesaje codificate agenţilor săi din Coreea de Sud
externe
2024-01-13T11:53:02
Coreea de Nord a încetat să mai opereze un post de radio folosit pentru a trimite mesaje codificate agenţilor săi din Coreea de Sud, a anunţat sâmbătă agenţia de presă Yonhap, cel mai recent semn că ţara izolată schimbă modul în care gestionează relaţiile cu Seulul, transmite Reuters. 
 Coreea de Nord a intensificat presiunea asupra Seulului în ultimele săptămâni, declarându-l ”principalul inamic”, spunând că Nordul nu se va reuni niciodată cu Sudul şi jurând că îşi va spori capacitatea de a lansa un atac nuclear asupra SUA şi aliaţilor Americii din Pacific .
 Radio Phenian, cunoscut ca un post al numerelor, a difuzat în trecut numere misterioase codificate, despre care se presupune că sunt adresate spionilor Phenianului care operează în Coreea de Sud.
 Site-ul său a fost, de asemenea, oprit sâmbătă.
 Liderul nord-coreean Kim Jong Un, adresându-se la o reuniune de sfârşit de an a partidului său de guvernământ, a ordonat ”o schimbare decisivă a politicii” în relaţiile cu Sudul, instruind armatele să fie pregătite să se tempereze şi să ocupe Sudul în cazul unei crize.

 Sâmbătă devreme, Coreea de Nord a anunţat planuri de a dizolva organizaţiile responsabile de schimburile civile cu Coreea de Sud.
 Presa de stat KCNA a raportat o decizie ”de a reajusta toate organizaţiile relevante... inclusiv Comitetul Nordului pentru Implementarea Declaraţiei Comune din 15 iunie, Cartierul General de Nord al Alianţei Pannaţionale pentru Reunificarea Coreei”.
 Coreea de Nord şi cea de Sud rămân în război, din punct de vedere tehnic, după ce războiul din Coreea din 1950-1953 s-a încheiat printr-un armistiţiu, nu un tratat de pace, iar tensiunile sunt mari.
 Institutul de ştiri NK News din Seul a declarat vineri că mai multe site-uri de propagandă nord-coreeană au fost inaccesibile la mai mult de 24 de ore după ce au fost offline.
 Site-urile web ale Uriminzokkiri, DPRK Today, Arirang Meari, Tongil Voice, Ryomyong şi Ryugyong au fost oprite cel puţin de joi dimineaţă, se arată în comunicat.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

La doi ani de la implementarea VAR, preşedintele CCA este mulţumit: Cred că devenim din ce în ce mai buni de la an la an
sport
2024-01-13T11:46:37
La aproape doi ani de la implementarea sistemului VAR în România, preşedintele CCA, Kyros Vassaras, se declară mulţumit de rezultatele înregistrate până în prezent, dar este convins că acestea pot fi îmbunătăţie în continuare pe viitor. 
 Potrivit, frf.ro, În perioada 8-11 ianuarie, arbitrii şi asistenţii certificaţi VAR, dar şi 20 de observatori de arbitri, au participat la o nouă etapă de testare şi perfecţionare la Cheile Grădiştei.
 Programul întâlnirii a inclus testări teoretice şi fizice, analize video din prima parte a campionatului, dar şi din competiţii internaţionale, împreună cu membrii Comisiei Centrale a Arbitrilor.
  
 Preşedintele CCA a analizat şi performanţele arbitrilor români în prima parte a sezonului de Liga 1.

 La această etapă de testare a participat şi Istvan Kovacs, acesta declarându-se mulţumit de anul recent încheiat. „Anul 2023 a fost un an special pentru mine. Am participat la Golf Cup, unde am arbitrat finala. Imediat după am participat la Campionatul Mondial al Cluburilor unde am arbitrat în semifinale, iar în iunie am avut oportunitatea să arbitrez şi în semifinalele UEFA Nations League. Pot să spun că a fost un an plin de evenimente pozitive şi sunt mândru că, împreună cu brigada mea, am reuşit să fim delegaţi la aceste partide şi ne-am bucurat de încrederea comisiilor abilitate. Sunt două turnee importante în 2024, Campionatul European şi Jocurile Olimpice, unde vom face tot posibilul să fim prezenţi.”, a declarat Istvan Kovacs, arbitru FIFA.
 Pentru prima oară, România are arbitrii în categoriile Elite atât la masculin, cât şi la feminin şi futsal, dar aceasta nu este singura noutate pentru arbitrajul românesc. Începând cu 2024, pe lista arbitrilor români cu ecuson FIFA se regăsesc două nume noi: Roxana Timiş, ca arbitru de teren, şi Cătălina Nan, ca arbitru asistent. Cele două vor putea fi delegate la partide internaţionale.   
   
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - Guvernul a modificat calendarul discuţiilor cu transportatorii şi fermierii /Întâlniri sâmbătă şi duminică, cu reprezentanţii de la Ministerele Transporturilor, Finanţelor şi ASF /Protestele intră în a patra zi / Revendicări ale fermierilor
social
2024-01-13T11:34:00
Reprezentanţii Guvernului au transmis că au modificat calendarul discuţiilor cu transportatorii şi fermierii care protestează pe Centura Capitalei şi în ţară. Astfel, sâmbătă de la ora 18.00, va avea loc o întâlnire cu reprezentanţii protestatarilor cu cei de la Ministerul Tranporturilor. De la ora 20.00 e programată o întrevedere cu cei de la Autoritatea pentru Supraveghere Financiară şi, duminică, de la ora 11.00, cu reprezentanţi ai Ministerului Finanţelor. Ei s-au întâlnit deja cu ministrul Agriculturii Florin Barbu. Transportatorii şi fermierii se pregătesc să continue protestele spontane declanşate săptămâna aceasta, sâmbătă fiind a patra zi consecutiv în care îşi manifestă nemulţumirile. În apropiere de Bucureşti, coloane de autovehicule de mare tonaj sunt în zona localităţii Afumaţi. În judeţul Teleorman, şoferii au pornit spre Capitală cu TIR-uri, tractoare dar şi cu autovehicule. În Suceava sunt anunţate proteste pentru după amiaza zilei, iar Jandarmeria a instituit baraje pe drumuri pentru a nu permite intrarea în oraş a utilajelor agricole. Şi pe centura Timişoarei se desfăşoară un protest.


 Revendicări transmise Ministerului Agriculturii şi Guvernului de Clubul Fermierilor Români
 UPDATE - Având în vedere faptul că, la finalul întâlnirii de la Ministerul Agriculturii, delegaţia transportatorilor şi fermierilor protestatari a transmis reprezentanţilor Guvernului că nu este pregătită să continue întâlnirile conform calendarului transmis în cursul dimineţii, discuţiile cu ministerele de resort/ autorităţile competente au fost reprogramate astfel: sâmbătă, ora 18.00 cu Ministerul Transporturilor, ora 20.00 cu Autoritatea pentru Supraveghere Financiară şi duminică, de la ora 11.00, cu Ministerul Finanţelor.
 Guvernul României, împreună cu ministerele şi instituţiile publice implicate, vor continua să comunice constant evoluţia acestui dialog pentru găsirea celor mai rapide şi bune soluţii la probleme legitime ridicate de transportatori şi fermieri, mai arată comunicatul de presă al Executivului.

 ŞTIREA INIŢIALĂ - „Guvernul României le-a transmis reprezentanţilor transportatorilor şi fermierilor un calendar de discuţii cu miniştrii şi reprezentanţii unor instituţii publice, cu care să discute pe fiecare domeniu în parte revendicările solicitate. Întâlnirile vor avea loc astăzi după următorul program: ora 12.00 – Ministerul Agriculturii; ora 13.00 – Ministerul Transporturilor; ora 14.00 – Autoritatea pentru Supraveghere Financiară; ora 15.00 – Ministerul Finanţelor”, precizează Executivul, într-un comunicat de presă.
 Guvernul îşi probează astfel disponibilitatea de a găsi soluţii concrete în cazul problemelor legitime ridicate de transportatori şi fermieri.
 Cu toate acestea, transportatorii şi agricultorii care au participat la discuţiile cu şeful Executivului au anunţat, la finalul întâlnirii, că li s-a promis că vor exista grupuri de lucru are vor analiza cele 40 de revendicări, dar protestul va continua, decizia de a rămâne în stradă fiind a fiecăruia dintre participanţi.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Fără gimnaşti din Rusia la Jocurile Olimpice de la Paris
sport
2024-01-13T11:15:00
Federaţia Internaţională de Gimnastică a publicat lista sportivilor "neutri" şi a personalului auxiliar autorizaţi să participe la următoarele etape de Cupă Mondială, care sunt criteriu de calificare pentru Jocurile Olimpice de la Paris.
 Lista include treizeci de nume, toţi gimnaşti din Belarus, antrenorii lor, şefii de delegaţie şi judecătorii, dar niciun rus. Acest lucru înseamnă că Rusia nu va putea alinia nicio gimnastă artistică, ritmică sau de trambulină la Jocurile Olimpice de la Paris din vara anului viitor.
 Etapele de Cupă Mondială vor avea loc la Cairo, Cottbus, Baku şi Doha, între sfârşitul lunii februarie şi aprilie.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ejacularea precoce, sexul prin telefon - totul poate fi rezolvat cu ajutorul jucăriilor sexuale de înaltă tehnologie prezentate la CES de la Las Vegas
entertainment
2024-01-13T11:15:00
Companiile de la la târgul de electronice CES din Las Vegas au prezentat multiple soluţii pentru a trata problemele din dormitor cu ajutorul tehnologiei.
 Ejacularea precoce, sexul prin telefon - toate problemele pot fi rezolvate cu ajutorul jucătoriilor sexuale de înaltă tehnologie.
 Bărbaţii care au probleme de rezistenţă în dormitor se pot ajuta de un dispozitiv conectat care va ajuta la controlarea muşchilor asociaţi cu obţinerea unui orgasm.
 Potrivit Daily Mail, în anii trecuţi, tehnologia sexuală a fost foarte importantă la expoziţie anuală de electronice de consum - dar anul acesta puţine companii au scos la vânzare jucării şi dispozitive pentru sex, care pot fi folosite cu un partener sau fără.
 Astfel, un dispozitiv medical autorizat de FDA (Administraţia americană pentru Alimente şi Medicamente) arată ca o jucărie sexuală, dar este de fapt un dispozitiv de antrenament care îi ajută pe bărbaţi să înveţe cum să prevină ejacularea precoce.
  Este unul dintre puţinele dispozitive de tehnologie sexuală cu rezultate ale studiilor clinice care să îi susţină eficienţa. Nu doar că are o textură asemănătoare pielii, dar un capac conectat îl încălzeşte şi pentru a-i da o senzaţie foarte realistă.  Dispozitivul MYHIXEL se conectează la o aplicaţie, iar senzorii de mişcare şi de viteză pot spune aplicaţiei exact ceea ce faci. În acelaşi timp, modulele de antrenament din aplicaţie ajută la armonizarea cu muşchii şi îi învaţă pe doritori cum să controleze ejacularea.
 La final, aplicaţia spune cum a decurs totul şi oferă sfaturi pentru îmbunătăţire.  MYHIXEL se află în prezent în teste clinice, inclusiv cu armata americană şi costă 299 de dolari.
 Compania spaniolă de tehnologie sexuală Svakom, în secţiunea de tehnologie pentru sănătate din cadrul Centrului de Convenţii din Las Vegas, a prezentat dispozitive cu conectare prin Bluetooth menite să ducă la un alt nivel experienţa clientului de a viziona materiale pentru adulţi, coordonând mişcările jucăriei sexuale cu ceea ce apare pe ecran.  Svakom colaborează cu producătorii de filme porno pentru a-şi codifica în mod personalizat videoclipurile pentru a le sincroniza cu dispozitivele. Videoclipurile sunt disponibile pe aplicaţia Svakom, un serviciu de abonament care se plăteşte după o lună de probă gratuită.  O parte din atracţia jucăriilor sexuale conectate constă în faptul că utilizatorii pot prelua controlul asupra dispozitivelor celorlalţi pentru a se juca la distanţă, fie cu un partener angajat, fie cu un străin pe internet. Dar mulţi clienţi sunt îngrijoraţi de confidenţialitatea lor, de când au apărut rapoarte despre hackeri care au expus vulnerabilităţi în aceste dispozitive conectate la internet, care ar putea permite cuiva să vă controleze jucăriile fără permisiune. Pentru a răspunde unora dintre aceste preocupări, Svakom a încorporat mai multe măsuri de confidenţialitate.
 Şi compania norvegiană de tehnologie sexuală Handy a lansat un nou vibrator la CES în acest an, numit "Oh!".  Este un vibrator fără fir, conectat prin Bluetooth, care foloseşte unde sonore pentru a produce vibraţii. Undele sonore sunt generate de motoarele LRA, precum cele de pe un controler PlayStation 5.
 În timp ce folosesc dispozitivul Oh!, utilizatorii pot controla frecvenţa şi amplitudinea undelor prin intermediul unei aplicaţii. Motorul este atât de precis încât poate genera chiar şi muzică, lucru pe care cei de la Handy l-au demonstrat, redând Metallica pe vibrator.  Oh! poate fi folosit de oricine şi costă 150 de dolari. Va fi disponibil în primăvara anului 2024 şi este disponibil cu o reducere de 50% la precomandă pe site-ul companiei.
 Handy, produsul emblematic al companiei, este format dintr-o bază electronică şi un manşon moale, din elastomer termoplastic. Cu baza montată ferm pe o suprafaţă, manşonul moale şi elastic se mişcă în sus şi în jos pentru a simula sexul sau masturbarea.  Astfel, dacă un cuplu doreşte să aibă relaţii intime de la distanţă, ar putea să îşi împerecheze dispozitivele şi să le facă să vibreze sau să se mişte în acelaşi ritm - indiferent dacă se află în camere diferite sau de cealaltă parte a globului.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Statele Unite vor cere pedeapsa cu moartea împotriva unui adept al supremaţiei albilor care a ucis 10 oameni de culoare în Buffalo, în 2022
externe
2024-01-13T11:12:00
Procurorii americani vor cere pedeapsa cu moartea împotriva unui adept al supremaţiei albilor care a ucis 10 oameni de culoare într-un magazin alimentar din Buffalo, New York, în 2022, fiind prima dată când administraţia Biden a iniţiat proceduri pentru pedeapsa capitală, transmite Reuters. 
 Departamentul de Justiţie al SUA a declarat vineri, într-un document judecătoresc, că va cere pedeapsa cu moartea pentru Payton Gendron, pentru crime motivate de ”ura sa faţă de persoanele de culoare”.
 Gendron, care avea 18 ani la momentul atacului armat în masă, a pledat deja vinovat în acuzaţiile separate ale statului New York, de crimă şi terorism domestic, şi a fost condamnat în februarie anul trecut la închisoare pe viaţă, fără posibilitatea de eliberare condiţionată.
 Avocaţii apărării lui Gendron au spus anterior că ar lua în considerare să pledeze vinovat pentru mai mult de două duzini de acuzaţii federale, inclusiv infracţiuni motivate de ură şi infracţiuni cu arme de foc, dacă pedeapsa cu moartea ar fi scoasă de pe masă.
 Avocaţii săi desemnaţi de instanţă, MaryBeth Covert şi Anne Burger, au declarat vineri că sunt ”profund dezamăgiţi” de decizie.

 ”Decât o urmărire penală prelungită şi traumatizantă, eforturile guvernului federal ar fi mai bine cheltuite pentru combaterea forţelor care au facilitat această crimă teribilă, inclusiv accesul uşor la arme mortale şi eşecul companiilor de reţele sociale de a modera retorica şi imaginile de ură care circulă online”, au spus ei.
 Cazul este primul din timpul preşedinţiei lui Joe Biden în care Departamentul de Justiţie a cerut pedeapsa capitală într-un caz nou.
 Biden a făcut campanie împotriva pedepsei cu moartea în timpul cursei prezidenţiale din 2020.
 Procurorii federali din subordinea procurorului general al SUA Merrick Garland au cerut pedeapsa cu moartea în alte două cazuri, dar deciziile iniţiale au fost luate în timpul administraţiei Trump.
 Un juriu l-a condamnat la moarte pe Robert Bowers, bărbatul înarmat antisemit care a ucis 11 persoane într-o sinagogă din Pittsburgh.
 Un alt juriu nu a putut cădea de acord asupra pedepsei cu moartea pentru Sayfullo Saipov, care a ucis opt persoane pe o pistă de biciclete din Manhattan, cu o camionetă, după ce a jurat credinţă Statului Islamic.
 Garland a impus un moratoriu asupra execuţiilor federale în 2021, pentru a permite o revizuire a procedurilor, dar pauza nu împiedică Departamentul de Justiţie să solicite pedeapsa cu moartea în cazurile în curs.
 Un purtător de cuvânt al Casei Albe a spus că Departamentul de Justiţie ia decizii de condamnare, dar că poziţia lui Biden nu s-a schimbat.
 La sentinţa lui Gendron, unde peste o duzină de rude ale victimelor şi-au descris suferinţa, cel puţin unul a spus că nu vrea să-l vadă pe bărbatul înarmat executat.
 ”Nu-ţi doresc pedeapsa cu moartea. Mi-aş dori să te ţină în viaţă, aşa că trebuie să suferi cu gândul la ceea ce ai făcut pentru tot restul vieţii”, a spus Wayne Jones, a cărui mamă, Celestine Chaney, în vârstă de 65 de ani, a fost împuşcată.
 Autorităţile au spus că Gendron a vizat un magazin Tops Friendly Markets pe 14 mai 2022, deoarece se afla într-un cartier predominant negru.
 Masacrul, ale cărui victime aveau vârste cuprinse între 20 şi 86 de ani, a lăsat comunitatea Black din Buffalo în şoc şi doliu.
 Gendron a transmis în direct un videoclip al atacului pe platforma de socializare Twitch şi a postat materiale online care arată că s-a inspirat din alte crime în masă motivate rasial, potrivit autorităţilor.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Olt: Un bărbat de 25 de ani este cercetat, după ce a întreţinut raporturi sexuale cu o fată de 15 ani 
social
2024-01-13T11:06:00
Un bărbat în vârstă de 25 de ani este cercetat de poliţiştii din Olt, după ce a întreţinut raporturi sexuale cu o fată de 15 ani. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Poliţiştii au făcut verificări în peste 400 de trenuri de călători / Pentru neregulile găsite au dat amenzi de aproape 85.000 de lei 

eveniment
2024-01-13T10:54:03
Poliţiştii au făcut verificări în peste 400 de trenuri de călători în decurs de două zile, iar pentru neregulile găsite au dat amenzi în valoare de aproape 85.000 de lei. 

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Jacinda Ardern, fost premier al Noii Zeelande, s-a căsătorit - FOTO
externe
2024-01-13T10:43:00
Fostul prim-ministru al Noii Zeelande, Jacinda Ardern, s-a căsătorit cu logodnicul ei Clarke Gayford, în cadrul unei nunţi fastuoase, înconjurată de prieteni, familie şi politicieni, relatează presa internaţională.
 Nunta a avut loc la podgoria Craggy Range din Havelock North, în golful Hawkes din Noua Zeelandă.
 Îmbrăcată într-o rochie albă realizată de Juliette Hogan, Ardern, în vârstă de 42 de ani, a purtat un voal alb transparent şi lung - asemănător cu cel pe care l-a purtat mama ei, Laurell, când s-a căsătorit cu tatăl ei, Ross Ardern, în urmă cu 47 de ani.
 Gayford, în vârstă de 47 de ani, a optat pentru un costum negru Zambesi, simplu şi elegant, cu cămaşă albă şi cravată neagră, având şi o butonieră albă pentru a completa buchetul cu orhidee al soţiei sale.  Fiica lor Neve, în vârstă de cinci ani, a mers la altar cu tatăl ei, purtând o rochiţă făcută din rochia de mireasă a mamei lui Ardern.

 La ceremonie au participat personalităţi ale societăţii neo-zeelandeze, inclusiv Dame Annette King, Înaltul Comisar al Noii Zeelande în Australia; celebrul bucătar Peter Gordon; şi liderul opoziţiei laburiste Chris Hipkins şi partenera sa Toni Grace.
 Fiecărui invitat i s-a cerut să furnizeze numele şi prenumele său complet, precum şi un act de identitate cu fotografie, înainte de a i se permite să treacă de porţile locaţiei.  A existat o prezenţă intensă a poliţiei din cauza mai multor protestatari cu pancarte care o acuză în continuare pe Ardern pentru deciziile luate în perioada de Covid-19.
 La nuntă a cântat Lorde.
 Ardern a fost prim-ministru laburist al Noii Zeelande din 2017 până în ianuarie 2023, când a demisionat brusc din această funcţie, invocând epuizarea, în timp ce popularitatea partidului său a scăzut în ţară.
 "Pentru Clarke, hai să ne căsătorim în sfârşit", a spus ea, în timpul unor remarci emoţionante adresate reporterilor când a părăsit postul. Ea şi Gayford s-au logodit în 2019 - veste care a apărut abia după ce ea a fost văzută purtând un inel cu diamant.  Nunta lor a fost planificată pentru începutul anului 2022, dar a fost amânată din cauza restricţiilor din perioada Covid-19 care au fost implementate de guvernul lui Ardern, pe măsură ce varianta Omicron a crescut.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Enigmaticul lider Houthi din Yemen este un comandant feroce, experimentat pe câmpul de luptă
externe
2024-01-13T10:31:56
Abdul Malik al-Houthi, liderul enigmatic al luptătorilor Houthi din Yemen, ale căror atacuri asupra transporturilor maritime din Marea Roşie au atras riposta armatelor americane şi britanice, a creat forţa sfidătoare care contestă puterile mondiale dintr-o miliţie zdrenţuită în sandale, transmite Reuters. 
 Mai multe linii maritime au suspendat operaţiunile sau le-au deviat pe o rută mai lungă în jurul Africii, din cauza campaniei rebelilor Houthi, care conduc cea mai mare parte a Yemenului după ce au învins într-un război împotriva forţelor susţinute de puterea Arabia Saudită, în pofida şanselor lor reduse de victorie.
 Militanţii susţinuţi de Iran au promis că vor menţine presiunea asupra comerţului maritim global, care ar putea afecta economia mondială, până când Israelul va opri bombardarea Gaza pentru a distruge Hamas, care este, de asemenea, susţinut de Iran.
 Houthi au spus că vor riposta după ce avioane de război, nave şi submarine americane şi britanice au lovit peste noapte Yemenul, ca răzbunare pentru atacurile asupra transportului maritim din Marea Roşie, o extindere a conflictului regional din Gaza despre care unii analişti spun că ar putea submina victoriile obţinute cu greu de Houthi pe plan intern.
 ”Au reuşit să supravieţuiască în ultimii opt ani, şi-au extins puterea, dar acum invită lovituri aeriene din partea celor mai puternice armate din lume”, a declarat Tobias Borck, cercetător senior al Institutului Regal al Serviciilor Unite din Orientul Mijlociu.

 Al-Houthi şi-a stabilit o reputaţie de comandant feroce pe câmpul de luptă înainte de a deveni şef al mişcării Houthi, luptători de munte care se luptă cu o coaliţie militară condusă de Arabia Saudită din 2015, într-un conflict care a ucis zeci de mii de oameni, a devastat economia Yemenului şi a lăsat milioane de oameni flămânzi.
 Sub conducerea lui al-Houthi, care are peste 40 de ani, grupul a atras zeci de mii de luptători şi un arsenal uriaş de drone armate şi rachete balistice.
 Le-a folosit pentru a lovi în mod repetat infrastructura strategică saudită, în ciuda anilor de bombardamente pe teritoriul său.
 În ianuarie 2022, Houthi au ridicat miza cu un atac cu rachete asupra Emiratelor Arabe Unite, centrul comercial şi de turism din Golf, precum şi în Arabia Saudită, un aliat cheie al SUA.
 ”El (al-Houthi) a reuşit să transforme o miliţie rurală implicată în mare parte în tactici de insurgenţă într-unul dintre cele mai rezistente grupuri armate nestatale din regiune”, a declarat Ludovico Carlino, analist principal pentru  Risc de ţară, Orientul Mijlociu şi Africa de Nord la HIS Markit.
 Într-un discurs din 2022, al-Houthi a spus că obiectivul său este să poată lovi orice ţintă în Arabia Saudită sau Emiratele Arabe Unite, ambele mari producători de petrol ai OPEC, care consideră Iranul şi împuterniciţii săi drept ameninţări majore de securitate pentru Orientul Mijlociu şi nu numai.
 ÎNVĂLUIT ÎN MISTER
 Al-Houthi este cunoscut pentru că stă rareori mult timp într-un singur loc, pentru că nu a întâlnit niciodată mass-media şi pentru o reticenţă extremă de a-şi face apariţii publice programate. De la începutul războiului din Yemen, văzut pe scară largă ca un conflict proxy între Arabia Saudită şi Iran, oficialii străini care s-au ocupat de al-Houthi nu l-au întâlnit niciodată în persoană, a declarat o sursă familiarizată cu chestiunea. Multora care au solicitat întâlniri li s-a cerut să călătorească la fortăreaţa Houthi din Sanaa, unde un convoi de securitate Houthi i-au dus în case sigure şi au efectuat controale de securitate, înainte de a-i conduce într-o cameră de la etaj, unde Al-Houthi a apărut doar pe un ecran.
 Mişcarea Houthi a fost formată pentru a lupta pentru interesele şiiţilor Zaydi, o sectă minoritară care a condus un regat de 1.000 de ani în Yemen până în 1962, dar s-a simţit progresiv ameninţată de conducerea lui Ali Abdullah Saleh, din 1990-2012.
 Susţinerea Iranului pentru Houthi, care a forţat intrarea în exlis, în 2021, a guvernului internaţional recunoscut din Yemen, susţinut de Arabia Saudită, a ajutat Teheranul să-şi extindă reţeaua regională de proxy, care include Hezbollah din Liban şi miliţii din Irak şi Siria.
 Experţii din Yemen spun că Houthi sunt motivaţi în primul rând de o agendă internă, deşi au o afinitate politică pentru Iran şi Hezbollah. Houthi neagă că sunt marionete ale Teheranului şi spun că luptă împotriva unui sistem corupt şi a unei agresiuni regionale.
 AXA DE REZISTENTA
 Iranul îi susţine pe Houthi ca parte a ”axei sale de rezistenţă” regională, o gamă de grupuri susţinute de Iran, iar mişcarea a adoptat elemente ale ideologiei revoluţionare a Teheranului.
 Arabia Saudită şi aliaţii săi acuză Iranul că i-a înarmat şi antrenat pe Houthi, acuzaţii negate de Teheran.
 Analiştii spun că Houthi sunt mai independenţi decât Hezbollahul din Liban.
 Houthi, ca şi alte părţi ale politicii yemenite, operează într-un ţinut al alianţelor schimbătoare. La sfârşitul lui 2017, l-au asasinat pe fostul preşedinte Saleh într-o ambuscadă RPG pe marginea drumului, după ce acesta şi-a schimbat partea în favoarea alianţei conduse de Arabia Saudită.
 Ei au creat, de asemenea, un stat militar pentru a-şi accentua dominaţia.
 ”Houthi se bazează, de asemenea, pe un aparat de informaţii intern foarte brutal, care suprimă orice fel de disidenţă”, a spus analistul Carlino.
 În discursuri şi predici preînregistrate, al-Houthi, care îşi urmăreşte descendenţa până la profetul Mohammad, afirmă că mişcarea sa este sub asediu total din cauza religiei sale.
 ”Trebuie să ne concentrăm pe păstrarea autenticităţii afilierii şi identităţii noastre islamice. Astăzi ne confruntăm cu cel mai periculos război”, a spus el într-un discurs, denunţând ”un război blând” de influenţă pentru a slăbi moralul Houthi.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Chilianul Alejandro Tabilo a câştigat turneul ATP de la Auckland
sport
2024-01-13T10:28:50
Chilianul Alejandro Tabilo (locul 82 mondial) a câştigat turneul ATP 250 de la Auckland, învingându-l, sâmbătă, pe japonezul Taro Daniel (locul 74), scor 6-2, 7-5.
 Tabilo, în vârstă de 26 de ani, a jucat până acum o singură finală în circuitul ATP, la Cordoba, pe zgură, în 2022, pe care a pierdut-o.
 Taro Daniel, care l-a eliminat în semifinale pe americanul Ben Shelton, cap de serie numărul 1 şi locul 16 mondial, nu a reuşit să cucerească al doilea titlu al carierei la 30 de ani, la şase ani după ce a câştigat turneul de la Istanbul.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Marea Britanie va obliga marile companii de tehnologie să ofere firmelor rivale un acces mai mare la date
economic
2024-01-13T10:22:00
Autoritatea de reglementare a concurenţei din Marea Britanie (CMA) intenţionează să oblige marile companii tehnologice să ofere firmelor rivale un acces mai mare la date şi să le limiteze să-şi promoveze propriile produse sub noile prerogative pe care urmează să le primească de la guvern, transmite Reuters. 
 CMA şi-a consolidat supravegherea firmelor din Big Tech, precum proprietarul Facebook, Meta, Alphabet, compania-mamă a Google, Amazon şi Apple.
 Dorinţa sa de a le controla mai strict a fost clarificată anul trecut când a intervenit în achiziţionarea de către Microsoft a producătorului Call of Duty, Activision Blizzard, şi, din nou, mai recent, când a declarat că revizuieşte înţelegerea gigantului american cu producătorul ChatGPT, OpenAI.
 ”Noul regim de concurenţă pe pieţele digitale va contribui la asigurarea faptului că firmele de competiţie tehnologică pot prezenta noi inovaţii cu adevărat perturbatoare şi interesante, care vor crea produse noi grozave pentru consumatori”, va spune şefa CMA, Sarah Cardell, la o conferinţă din Silicon Valley, potrivit unei declaraţii CMA. .
 ”Documentul de prezentare de astăzi nu oferă doar claritate pentru parlamentarii din Marea Britanie, ci şi pentru firmele digitale şi părţile interesate mai largi cu privire la abordarea pe care CMA intenţionează să o adopte”, potrivit acesteia.

 CMA a înfiinţat o Unitate dedicată Pieţelor Digitale în urmă cu mai bine de doi ani, înarmată cu expertiza necesară pentru a examina pieţele în evoluţie rapidă, cum ar fi reţelele sociale.
 Companiile mari de tehnologie cu statut desemnat vor trebui să respecte noile reguli.
 Unitatea va primi noi competenţe în temeiul legislaţiei care trece în prezent prin parlamentul britanic.
 CMA, care a câştigat un statut suplimentar după Brexit, a declarat că se aşteaptă să deschidă trei până la patru investigaţii în primul an de la intrarea în vigoare a noului regim.
 Aceasta a spus că ar putea împiedica companiile să-şi prefere propriile produse şi servicii şi să le facă să ofere rivalilor un acces mai mare la date şi funcţionalităţi.
 De asemenea, CMA le-ar putea obliga să permită produselor şi serviciilor rivalilor să fie compatibile cu produsele lor proprii sau să se asigure că oferă utilizatorilor lor o alegere eficientă şi să le solicite să sporească transparenţa cu privire la aspectele algoritmilor lor.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Agriculturii anunţă că luni se va întâlni cu reprezentanţii comercianţilor şi procesatorilor pentru a decide modalităţile de prelungire a măsurii de plafonare a adaosului comercial la alimentele de bază
economic
2024-01-13T10:06:24
Ministrul Agriculturii Florin Barbu afimră că luni se va întâlni cu reprezentanţii comercianţilor şi procesatorilor pentru a analiza rezultatele plafonării  adaosului comercial la alimentele de bază şi pentru a decide împreună modalităţile de prelungire a acestei măsuri. 
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Haaland va fi, cel mai probabil, indisponibil până la sfârşitul lunii ianuarie
sport
2024-01-13T10:02:09
Atacantul echipei Manchester City, Erling Haaland, va fi probabil indisponibil până la sfârşitul lunii ianuarie, a anunţat managerul Pep Guardiola.
 O accidentare la picior l-a ţinut pe Haaland, în vârstă de 23 de ani, în afara terenului încă de la înfrângerea cu Aston Villa din 6 decembrie, deşi au fost oferite puţine detalii.  "Este vorba de os. Are nevoie de timp, totul este o chestiune de timp", a declarat Guardiola.
 Dacă va lipsi în restul lunii, el va fi absent la meciul cu Tottenham în Cupa Angliei, pe 26 ianuarie, şi pentru meciul de campionat de pe teren propriu cu Burnley, pe 31 ianuarie.  "Este bine, dar medicii au decis să se oprească o săptămână şi poate să reînceapă în Abu Dhabi", a declarat Guardiola, referindu-se la faptul că City va efectua un cantonament de 13 zile în Emiratele Arabe Unite..
  "Să sperăm că la sfârşitul acestei luni va fi pregătit. A fost un pic mai mult decât ne aşteptam la început", a mai spus Guardiola.  Guardiola a subliniat că echipei sale îi lipseşte Haaland "foarte mult".  "Avem nevoie de el", a spus Guardiola. "Să sperăm că se poate întoarce şi să joace ultimele patru sau cinci luni fără probleme", a precizat tehnicianul spaniol.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal masculin, CE: Spania, înfrângere categorică cu Croaţia, în grupa României
sport
2024-01-13T09:30:23
Vicecampioană europeană în 2022, naţionala Spaniei a suferit, vineri seară, cea mai drastică înfrângere din istoria participărilor sale la CE, 29-39 cu Croaţia. România a pierdut şi ea, 24-31 cu Austria, iar cel mai bun jucător tricolor, Ionuţ Iancu, a declarat că nu a mai jucat niciodată în faţa unui public atât de numeros. 13.293 spectatori au asistat la meciul cu Austria, la Mannheim.


 După prima etapă din grupa B, Croaţia este lider, urmată de Austria, ambele cu câte 2 puncte, şi de România, Spania, ambele cu 0.
 România a pierdut la scor cu Austria, în pofida unui joc echilibrat în primele 40 de minute, în care a şi condus.
 ”Eu nu am mai jucat cu un public aşa de numeros. Nu am avut emoţii, doar că mi-am dorit foarte mult să câştigăm. (...) A fost însă o experienţă unică să fim la un Campionat European după o pauză de 28 de ani, cu atât de multă lume în tribune”, a declarat la finalul partidei portarul Ionuţ Iancu, cel care a avut 14 intervenţii reuşite.
 La meciul România – Austria, disputat în SAP Arena din Mannheim, au asistat 13.293 spectatori.

 Pentru România urmează meciul cu Spania, duminică (ora 19.00), iar apoi cel cu Croaţia (16 ianuarie, 19.00).
 Celelalte grupe au componenţa: Franţa, Macedonia de Nord, Elveţia, Germania (A), Islanda, Ungaria, Serbia, Muntenegru (C), Norvegia, Slovenia, Polonia, Insulele Feroe (D), Suedia, Ţările de Jos, Bosnia, Georgia (E) şi Danemarca, Portugalia, Cehia, Grecia (F).
 Primele două clasate se vor califica în grupele principale, în care meciurile se vor juca în intervalul 17-24 ianuarie, la Hamburg şi Koln. De acolo, tot primele două clasate vor merge mai departe, adică în semifinalele din 26 ianuarie, pentru ca partidele pentru medalii să aibă loc în 28 ianuarie, toate disputele fiind programate la Koln.
 Naţionala României a participat ultima dată la un turneu final de Campionat European la ediţia din 1996, când s-a clasat pe locul 9 din 12 echipe participante.
 Titlul european a fost câştigat în 2022 de Suedia.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Mai mult de jumătate dintre persoanele salvate de pe munte în ultimele 24 de ore ore au necesitat transport la spital
eveniment
2024-01-13T09:23:46
Salvamontiştii au recuperat de pe munte 34 de persoane în ultimele 24 de ore, 18 dintre acestea fiind predate Serviciului de Ambulanţă sau SMURD pentru transport la spital.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Emma Navarro a câştigat turneul de la Hobart. Este primul titlu WTA din cariera ei
sport
2024-01-13T09:10:17
Americanca Emma Navarro a câştigat, sâmbătă, primul titlu din carieră în circuitul WTA, după ce s-a impus la turneul de la Hobart (Australia).
 Navarro, în vârstă de 22 de ani şi locul 31 mondial, a învins-o în finală pe sportiva belgiană Elise Mertens (28 de ani, locul 29 WTA), scor 6-1, 4-6, 7-5.
 Meciul a durat două ore şi 48 de minute.
 Mertens s-a impus la Hobart în 2017 şi 2018.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cercetătorii desfăşoară cel mai mare studiu clinic care încearcă să prevină insuficienţa cardiacă în rândul copiilor care au supravieţuit cancerului

social/sanatate
2024-01-13T08:58:00
Medicii de la spitalul american City of Hope, în colaborare cu Grupul pentru cancerul pediatric (Children’s Oncology Group – COG), au realizat cel mai mare studiu clinic de până acum, care urmăreşte să reducă riscul ca persoanele care au supravieţuit unui cancer în copilărie să dezvolte insuficienţă cardiacă.


 Rezultatele studiului, publicate în revista The Lancet Oncology, arată că un medicament care relaxează vasele de sânge, carvedilol, este sigur pentru supravieţuitorii cancerului dezvoltat în copilărie şi poate îmbunătăţi markerii importanţi ai leziunilor cardiace suferite ca urmare a expunerii la chimioterapie.
 Un efect secundar devastator pe termen lung al unei clase de chimioterapie numită antraciclină este riscul crescut de insuficienţă cardiacă, în cazul în care inima nu poate pompa suficient sânge pentru a satisface nevoile organismului.
 Acesta este un proces întârziat în care inima suferă modificări treptate în timp, caracterizate prin subţierea muşchiului cardiac şi mărirea camerelor sale.
 Din nefericire, după debutul declinului funcţiei cardiace, cascada de evenimente clinice este ireversibilă, ceea ce evidenţiază nevoia urgentă de strategii timpurii de prevenţie.    
 „Numărul tot mai mare de supravieţuitori ai cancerului dezvoltat în copilărie face imperios necesară dezvoltarea unor intervenţii timpurii. Doar ajutându-i pe copii să supravieţuiască cancerului nu este suficient. Trebuie, de asemenea, să optimizăm sănătatea pacienţilor, astfel încât aceştia să nu fie nevoiţi să se confrunte cu efecte secundare care le ameninţă viaţa la zeci de ani după ce au scăpat de cancer”, a declarat medicul Saro H. Armenian, de la Centrul de cancer pediatric City of Hope,  autorul corespondent al studiului din The Lancet Oncology.
 Medicii de la City of Hope au condus studiul clinic randomizat, dublu-orb de fază IIb, desfăşurat în 30 de spitale din Statele Unite şi Canada (ID studiu COG: ALTE1621).
 Aproximativ 182 de participanţi înrolaţi au luat doze relativ mici de carvedilol sau un placebo echivalent timp de doi ani.
 Nu au existat diferenţe semnificative în ceea ce priveşte efectele secundare între cele două ramuri de studiu, iar carvedilolul a părut a fi bine tolerat.
 Deşi studiul clinic nu şi-a atins obiectivul de a diminua subţierea muşchiului cardiac şi mărirea camerelor inimii, s-au înregistrat îmbunătăţiri semnificative în ceea ce priveşte stresul peretelui end-sistolic al ventriculului stâng al inimii (ESWS), care este un biomarker pentru înrăutăţirea sănătăţii inimii.
 Cel mai mare beneficiu a fost observat la participanţii supravieţuitori pe termen foarte lung, precum şi la cei care au fost foarte aderenţi la medicaţia studiului.
 Mai mult, dintre cei opt pacienţi care au dezvoltat un declin semnificativ din punct de vedere clinic al funcţiei cardiace în timpul studiului, şase au fost repartizaţi aleatoriu la placebo şi doi au primit carvedilol.
 Cercetarea pregăteşte terenul pentru un studiu clinic de fază III care ar putea demonstra un beneficiu semnificativ pentru anumiţi pacienţi care prezintă un risc deosebit de ridicat de declin ireversibil al funcţiei cardiace după finalizarea tratamentului împotriva cancerului.
  „Studiile viitoare vor trebui să se concentreze asupra momentului, duratei şi populaţiei optime pentru intervenţia cu carvedilol”, adaugă dr. Douglas S. Hawkins, preşedintele grupului COG şi profesor de hematologie-oncologie la Spitalul pediatric din Seattle.
 Cercetarea este un prim pas important pentru dezvoltarea viitoarelor studii care vor căuta să optimizeze sănătatea pe termen lung a supravieţuitorilor care se aşteaptă să trăiască zeci de ani după diagnosticul iniţial de cancer.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cercetătorii au dezvoltat în laborator primul model de conjunctivă umană. Organoizii sunt funcţionali şi pot produce lacrimi

social/sanatate
2024-01-13T08:52:00
Cercetători de la Institutul Hubrecht, din Ţările de Jos, au produs primul model organoid al conjunctivei umane.


 Aceşti organoizi imită funcţia conjunctivei umane reale, un ţesut implicat în producerea lacrimilor. Cu ajutorul noului model, cercetătorii au descoperit un nou tip de celule în acest ţesut: celule ”tuft / smoc”.
 Acestea sunt celule epiteliale rare, secretorii, care au generat un interes imunologic redus până când rapoarte din 2016 le-au legat de imunitatea de tip 2 în intestinul subţire.
 Se pare că aceste celule devin mai abundente în condiţii asemănătoare alergiilor şi, cel mai probabil, joacă un rol în alergii.
 Modelul organoid poate fi folosit acum pentru a testa medicamente pentru mai multe boli care afectează conjunctiva.    
 Studiul a fost publicat joi, în revista Cell Stem Cell.
 Ochiul uman produce lacrimi pentru a se proteja de leziuni şi infecţii.
 Conjunctiva, un ţesut care acoperă partea albă a ochiului şi interiorul pleoapelor, este parţial responsabilă pentru producerea acestor lacrimi.
 Ea participă la producerea lacrimilor prin eliberarea de mucus. Acest mucus permite lacrimilor să se lipească de suprafaţa oculară şi o protejează de agenţii patogeni.
 Mai multe boli şi tulburări afectează conjunctiva, cum ar fi boala ochiului uscat, cancerul, alergiile şi infecţiile.
 În cazuri grave, disfuncţia acestui ţesut poate duce la orbire.
 Până în prezent, nu a existat un model bun al conjunctivei umane, ceea ce a limitat cercetarea funcţiei sale în caz de boală şi de sănătate.
 În consecinţă, există opţiuni limitate de tratament pentru bolile care afectează conjunctiva.
 Primul model al conjuctivei umane
 Pentru a obţine mai multe informaţii despre compoziţia şi funcţionarea conjunctivei, grupul de la departamentul de dezvoltare al organoizilor din cadrul Institutului Hubrecht, şi-a propus să dezvolte un model uman al acestui tip de ţesut, primul de acest fel.
 Echipa a folosit celule de la o conjunctivă umană reală pe care le-au crescut în structuri 3D în vase de laborator. Aceste structuri miniaturale derivate din organe umane reale se numesc organoizi şi funcţionează ca o conjunctivă umană reală.
 „Odată ce am reuşit să facem aceşti organozi funcţionali, am vrut să ştim cum este implicată conjunctiva în producerea lacrimilor”, explică Marie Bannier-Hélaouët, cercetător principal în cadrul proiectului, într-un comunicat.
 Conjunctiva produce componente antimicrobiene şi, prin urmare, contribuie la producerea lacrimilor în mai multe moduri decât prin simpla producţie de mucus, au descoperit cercetătorii studiind noul model realizat.
 Cercetătorii au modificat apoi condiţiile din vasul cu conjunctivele în miniatură pentru a mima alergiile.
 „Organoizii au început să producă lacrimi complet diferite: era mai mult mucus, dar existau şi mai multe componente antimicrobiene”, spune Bannier-Hélaouët.
 În aceste condiţii, cercetătorii au descoperit, de asemenea, un nou tip de celule în organoizi: celulele tuft – smocuri. Denumirea de „smocuri” se referă la microvillii asemănători unei perii care se proiectează din celule.
 Celule similare au fost descoperite în alte ţesuturi, dar nu şi în conjunctiva umană.
 Acestea au devenit mai abundente în condiţiile asemănătoare alergiilor, sugerând rolul lor în reacţia ochiului la alergii.
 Modelul organoid nou dezvoltat deschide noi căi pentru cercetarea bolilor care afectează conjunctiva.
 “Putem folosi modelul nostru pentru a testa medicamente pentru alergii sau pentru sindromul ochiului uscat, de exemplu”, spune Bannier-Hélaouët.
 Pe termen lung, ar putea fi posibil chiar să se realizeze în laborator conjunctive naturale pentru persoanele cu arsuri oculare, cancere oculare sau poate chiar tulburări genetice.
 În prezent, echipa efectuează studii preclinice pe iepuri pentru a evalua dacă această abordare este fezabilă şi utilă.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Sven-Goran Eriksson speră că se va simţit destul de bine pentru a urmări meciul Anglia - Brazilia din martie - şi dezvăluie o dorinţă neîmplinită
sport
2024-01-13T08:15:59
Suedezul Sven-Goran Eriksson, care suferă de cancer în fază terminală, a afirmat că vrea să se simtă suficient de bine pentru a urmări meciul amical al Angliei cu Brazilia din martie şi a dezvăluit o dorinţă pe care nu şi-a îndeplinit-o niciodată.
 Fostul selecţioner al Angliei suferă de cancer pancreatic - mai are aproximativ un an de trăit în "cel mai bun caz" - iar bărbatul în vârstă de 75 de ani i-a spus lui Niall Paterson, de la Sky News, că vrea să fie cât mai bine în acest timp.
 El vrea să "nu aibă prea multă dureri" şi intenţionează să ajungă în Anglia pentru a urmări meciul dintre cei englezi şi Brazilia, pe 23 martie, pe Wembley.
 Întrebat cum vrea să îşi petreacă timpul care i-a mai rămas, el a spus: "Călătorind, uitându-mă la mult fotbal în continuare. Sper poate să merg în Anglia şi să văd meciul dintre Anglia şi Brazilia în martie. Un meci grozav, o încălzire pentru Cupa Mondială, pentru că ar putea fi şi finala [Cupei Mondiale 2026]".  Şi rolul în fotbal care şi-ar fi dorit să nu-l rateze?
  "Tatăl meu era un suporter al lui Liverpool şi eu sunt şi eu un suporter al lui Liverpool, întotdeauna am fost. Aşa că întotdeauna mi-am dorit să fiu managerul lui Liverpool şi asta nu se va întâmpla, dar sunt în continuare un fan al lui Liverpool", a spus el.
 El a spus că trezirea fără durere este un "mare dar" pe care "îl luăm ca atare" atunci când suntem sănătoşi, dar nu şi atunci când suntem bolnavi.
 Copiii săi l-au dus la spital după ce s-a "simţit ameţit" şi a "căzut", medicii spunându-i că a avut un "mic accident vascular cerebral" înainte de a-i spune despre cancer.
 De la dezvăluirea diagnosticului său, joi, el spune că a primit "o mulţime de mesaje şi telefoane" de la foşti colegi şi jucători pe care i-a antrenat, inclusiv de pe vremea când era selecţionerul Angliei.
 El priveşte cu un oarecare regret la cei cinci ani petrecuţi alături de Anglia, considerând că echipa ar fi putut face mai mult decât trei sferturi de finală la turnee finale de CM sau CE în 2002, 2004 şi 2006.  În calitate de selecţioner al Angliei, Eriksson a avut mult de furcă cu grupări din Premier League când a convocat jucători,în special cu Manchester United.  Cu jucători cheie precum Wayne Rooney, David Beckham, Paul Scholes, Rio Ferdinand şi Gary Neville jucând la United în acea perioadă, el şi-a reamintit "discuţii grele" pe care le avea cu fostul antrenor al Diavolilor Roşii, Sir Alex Ferguson.
 "Uneori aveam nevoie de mulţi jucători de la Manchester United, era normal, era cel mai bun club din ţară", a spus el, adăugând că îl "respectă pe deplin" pe scoţian.  "Deci au fost cuvinte grele, dar îl pot înţelege pe Sir Alex că a apărat Manchester United. El ura când luam jucători pentru meciuri amicale", a afirmat Eriksson.  El a adăugat: "Dar dacă ne-am fi văzut două săptămâni mai târziu, mi-ar fi spus "Bună, prietene, ce mai faci"."  Între 2001 şi 2006, Eriksson a antrenat aşa-numita "generaţie de aur" a fotbaliştilor din echipa Angliei, printre care Beckham, Steven Gerrard, Rooney şi Frank Lampard.  Deşi acea echipă nu a reuşit să ajungă într-o finală majoră, Eriksson crede că actuala generaţie este o "echipă bună" şi poate câştiga Euro 2024.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Google va permite europenilor să configureze nivelul de partajare a datelor între serviciile companiei
economic
2024-01-13T07:52:42
Utilizatorii din cadrul Uniunii Europene vor putea decide în ce măsură le pot partaja datele personale serviciile Google între ele.
 Google a anunţat că europenii vor beneficia de mai mult control în ceea ce priveşte transferul datelor personale între serviciile companiei.
 În mod normal, serviciile Google partajează între ele informaţiile utilizatorilor pentru a crea setul de date pe baza căruia se face targetarea cu reclame şi pentru a face posibile anumite funcţii.
 Însă, strict pentru cei din Uniunea Europeană, compania va oferi posibilitatea controlării nivelului de partajare a datelor între serviciile companiei.
 Conform gigantului american, utilizatorii vor putea alege între a lăsa partajarea să funcţioneze ca şi până acum, să o dezactiveze complet sau să o permită doar parţial.

 Aceasta este una dintre schimbările pe care Google este forţat să le face pentru a respecta noua legislaţie europeană privind pieţele digitale.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Uniunea Europeană lansează un fond de 175 de milioane de euro pentru inovaţii în domeniul apărării
economic
2024-01-13T07:40:00
Comisia Europeană şi Fondul European de Investiţii (FEI) au anunţat vineri lansarea unui nou fond, de 175 de milioane de euro, pentru a sprijini inovarea în domeniul apărării şi securităţii, transmite Reuters. 
 Se preconizează că Facilitatea de capitaluri proprii pentru apărare va genera investiţii totale de aproximativ 500 de milioane de euro prin atragerea de investiţii din fonduri de capital privat şi capital de risc.
 Fondul face parte din eforturile blocului de a juca un rol mai important în politica de apărare şi de a stimula activitatea de afaceri într-un sector considerat decisiv în faţa ameninţărilor la securitatea internă şi a diferitelor conflicte armate din vecinătatea apropiată a Europei.
 În următorii patru ani, fondul se va concentra asupra tehnologiilor cu aplicaţii civile şi de apărare, a spus comisia.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

SUA - Companiile aeriene anulează peste 2.000 de zboruri din cauza furtunii 
externe
2024-01-13T06:46:00
Companiile aeriene din Statele Unite au anulat vineri peste 2.000 de zboruri, după ce o furtună masivă de iarnă a dus la întreruperea curentului şi a afectat activitatea în 12 state, înaintea uui posibil episod de îngheţ, în weekend, informează Reuters.


 Un total de 2.058 de zboruri au fost anulate şi 5.846 de zboruri au fost întârziate până la ora 17.30. ET, conform site-ului de urmărire a zborurilor FlightAware.
 Southwest Airlines (LUV.N) a condus lista anulărilor cu 401 zboruri, urmată de SkyWest (SKYW.O) cu 358.
 „Ne aşteptăm la unele provocări operaţionale din cauza vremii din Midwest astăzi şi potenţial mâine din cauza vremii de iarnă din regiune”, a transmis Delta Air Lines (DAL.N).
 Southwest Airlines a anunţat că unele dintre zborurile sale din Chicago, Detroit şi Omaha ar putea fi afectate.    
 United a renunţat până acum la 284 de zboruri, unele anulări extinzându-se până sâmbătă, în timp ce aşteaptă aprobarea autorităţilor de reglementare pentru a relua operarea avioanelor Boeing (BA.N) 737 MAX 9.
 Transportatorul a anunţat într-un comunicat că operează unele zboruri planificate prin trecerea la alte tipuri de aeronave.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Citigroup va desfiinţa 20.000 de locuri de muncă în următorii doi ani
economic
2024-01-13T06:43:00
Citigroup va desfiinţa 20.000 de locuri de muncă în următorii doi ani, a anunţat banca americană vineri, după ce a raportat o pierdere trimestrială de 1,8 miliarde de dolari cauzată de o serie de costuri unice, transmite Reuters. 
 Acţiunile băncii, care a derulat un efort pe mai mulţi ani pentru a reduce birocraţia, a creşte profiturile şi a stimula preţul titlurilor, care a rămas în urmă faţă de alte bănci, au scăzut cu peste 1%.
 ”Trimestrul patru a fost foarte dezamăgitor. Ştim că 2024 este critic”, a declarat CEO-ul Jane Fraser analiştilor.
 Banca îşi va reduce forţa de muncă globală de 239.000 cu 20.000 până în 2026, inclusiv disponibilizările efectuate în reorganizarea sa radicală, a declarat directorul financiar Mark Mason reporterilor.
 De asemenea, Citi se aşteaptă să nu mai includă 40.000 de locuri de muncă atunci când va desprinde şi va lista divizia mexicană de consum Banamex, într-o eventuală ofertă publică iniţială.

 Având în vedere reducerea numărului de angajaţi şi separarea Banamex, grupoul bancar îşi propune să atingă un nivel de 180.000 de angajaţi, a spus Mason.
 Analiştii au spus că rezultatele celei de-a treia mare instituţie de credit din SUA în funcţie de active sunt puternice atunci când sunt excluse costurile unice.
 ”Câştigurile Citigroup au arătat îngrozitor, cu o pierdere mare, de 1,8 miliarde de dolari, dar activitatea de bază a băncii a dat dovadă de rezistenţă”, a declarat Octavio Marenzi, CEO la firma de consultanţă în management Opimas.
 Pierderea a fost determinată de costuri de 3,8 miliarde de dolari dezvăluite miercuri într-un dosar care include cheltuieli de reorganizare, o rezervă legată de devalorizările valutare şi instabilitatea din Argentina şi Rusia şi o plată de 1,7 miliarde de dolari pentru reînnoirea unui fond guvernamental de asigurare a depozitelor.
 Banca se aşteaptă să raporteze costuri între 700 de milioane şi 1 miliard de dolari în acest an legate de costurile de concediere şi reorganizare.
 ”De câte ori o industrie sau o companie trece prin aceste tipuri de reduceri, moralul este scăzut”, a spus Mason reporterilor.
 Reducerile de personal nu vor afecta creşterea veniturilor, a spus el.
 Rivalele JPMorgan Chase şi Bank of America au raportat vineri profituri trimestriale în scădere, în timp ce Wells Fargo a realizat performanţe peste aşteptări la reducerea costurilor.
 Veniturile Citi au scăzut cu 3%, până la 17,4 miliarde de dolari în trimestrul anterior, comparativ cu anul precedent. A fost prima dată când banca a raportat venituri pentru cele cinci afaceri ale sale -- servicii, pieţe, servicii bancare, servicii bancare personale din SUA şi avere, care anterior erau incluse în divizii mai largi.
 Veniturile de pe pieţe au scăzut cu 19%, până la 3,4 miliarde de dolari, faţă de un an mai devreme.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Administraţia Biden reevaluează desemnarea Houthi ca grupare teroristă
externe
2024-01-13T06:29:05
Preşedintele Joe Biden consideră că Houthi sunt un „grup terorist”, denumire pe care administraţia sa a ridicat-o organizaţiei, dar pe care ia în considerare să o aplice din nou, transmite CNN.


 „Cred că sunt”, a spus Biden când a fost întrebat dacă este dispus să-i numească pe houthi grupare teroristă.
 Biden le-a spus mai târziu reporterilor din Allentown, Pennsylvania, că este irelevant dacă administraţia sa face oficial această încadrare. El a precizat că SUA şi alte naţiuni vor riposta oricum la atacurile lor din Marea Roşie.
 „Este irelevant dacă sunt desemnaţi”, a declarat Biden. „Am creat un grup de naţiuni care vor spune că dacă continuă să acţioneze şi să se comporte aşa cum o fac, noi vom riposta”, a adăugat el.
 Întrebat despre faptul că unii democraţi au spus că ar fi trebuit să solicite aprobarea Congresului pentru atacurile asupra ţintelor Hourhi din Yemen, Biden a respins obiecţiile lor.    
 „Ei greşesc şi am trimis în această dimineaţă când au avut loc atacurilor exact ce s-a întâmplat”, a susţinut preşedintele Biden.
 În 2021, administraţia Biden a anulat decizia administraţiei Trump de a-i desemna pe rebelii Houthi din Yemen ca organizaţie teroristă străină.
 Vineri, Casa Albă a reiterat că ia în calcul desemnarea Houthi ca grupare teroristă, John Kirby, purtătorul de cuvânt al Consiliului de Securitate Naţională, precizând  că nu a fost luată nicio decizie şi că nu poate oferi un termen legată de durata procedurii.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Tesla şi Volvo Car suspendă o parte din producţia din Europa din cauza deficitului de componente provocat de criza din Marea Roşie
economic
2024-01-13T06:14:00
Producătorii de automobile Tesla şi Volvo Car, deţinută de grupul chinez Geely, au declarat că suspendă o parte din producţia din Europa din cauza deficitului de componente, acesta fiind primul semn clar că atacurile asupra transporturile maritime din Marea Roşie lovesc producătorii din regiune, transmite Reuters. 
 Statele Unite şi Marea Britanie au lansat joi o serie de lovituri asupra Yemenului, care au vizat miliţia Houthi susţinută de Iran, ale cărei atacuri asupra transporturilor internaţionale au perturbat una dintre cele mai importante rute maritime ale lumii.
 Tarifele de transport prin containere au crescut şi mai mult în această săptămână, deoarece s-au amplificat îngrijorările că navele care transportă totul, de la haine la telefoane şi baterii auto, vor trebui să evite Canalul Suez, cea mai rapidă rută dintre Asia şi Europa, pentru mai mult timp decât erau aşteptările.
 Cea mai mare tulburare a lanţului de aprovizionare de la pandemia de COVID-19 riscă să deraieze redresarea economică globală, în timp ce preţurile mai mari ale transportului de mărfuri şi petrolului ar putea reaprinde inflaţia.
 Canalul asigură aproximativ 12% din traficul global de containere.

 Joi târziu, Tesla a declarat pentru Reuters că va suspenda cea mai mare parte a producţiei de maşini la fabrica sa de lângă Berlin, în perioada 29 ianuarie - 11 februarie, invocând o lipsă de componente, după ce multe nave au fost redirecţionate în jurul vârfului sudic al Africii.
 ”Conflictele armate din Marea Roşie şi schimbările rezultate ale rutelor de transport între Europa şi Asia, prin Capul Bunei Speranţe, au un impact asupra producţiei din Gruenheide. Timpii de transport considerabil mai lungi creează un decalaj în lanţurile de aprovizionare”, se arată într-un comunicat al Tesla.
 Compania nu a spus ce componente au întârziat să sosească la fabrica unde asamblează vehicule electrice de vânzare în Europa.
 Volvo Car, care este deţinută în majoritate de compania chineză Geely, a declarat că va întrerupe producţia la fabrica sa din Gent, Belgia, timp de trei zile săptămâna viitoare, din cauza livrării întârziate a cutiilor de viteze.
 Unii operatori de tancuri petroliere au încetat să traverseze Marea Roşie în urma atacurilor aeriene americane şi britanice asupra Houthis din Yemen, pe măsură ce conflictul regional care decurge din războiul Israelului din Gaza se extinde.
 Adăugându-se la durerile de cap logistice care împiedică comerţul, nivelurile scăzute ale apei din cauza secetei au redus traversările Canalului Panama, o altă rută cheie comercială maritimă.
 Giganţii de transport precum Maersk şi Hapag-Lloyd şi-au trimis navele în călătorii mai lungi şi mai scumpe în jurul Africii.
 Vinerea trecută, Maersk a declarat că se aşteaptă ca redirecţionarea, care adaugă aproximativ 10 zile la durata curselor şi costuri de aproximativ 1 milion de dolari pentru combustibilul suplimentar pentru o călătorie din Asia în Europa de Nord, să mai dureze în viitorul previzibil.
 Ambele companii au salutat vineri măsurile de îmbunătăţire a securităţii transportului maritim în regiune, dar nu au spus dacă atacurile de joi împotriva rebelilor Houthi vor face o diferenţă.
 Multe companii, inclusiv Geely, al doilea mare producător auto din China după vânzări, compania suedeză de mobilă pentru locuinţe IKEA şi retailerul britanic de haine Next, au avertizat cu privire la potenţialele întârzieri ale livrărilor de mărfuri.
 Unii comercianţi cu amănuntul se aprovizionează înainte de vacanţa de Anul Nou Lunar din China şi caută alternative aeriene sau feroviare, într-un efort de a evita rafturile goale în această primăvară.
 ”Dacă perturbarea din Marea Roşie mai durează încă 2-3 săptămâni, mă aştept să văd lipsuri de produse pe rafturi în aprilie şi mai”, a declarat Seth Frederickson, vicepreşedinte al managementului de produs la FourKites.
 El a spus că comercianţii cu amănuntul de ultimă generaţie, mai mari, pot utiliza transportul aerian mai scump, ceea ce va afecta marjele de profit.
 Mişcările Tesla şi Volvo Car vor susţine îngrijorările cu privire la impactul asupra producţiei.
 Alţi producători de automobile ar putea suferi, de asemenea, lipsuri din cauza conflictului de la Marea Roşie.
 ”Să te bazezi pe atât de multe componente cheie din Asia, şi în special din China, a fost un potenţial punct slab în lanţul de aprovizionare al oricărui producător auto. Nu se poate crede că sunt singurii, doar primii care reflectă problema”, a spus Sam Fiorani, de la AutoForecast Solutions, care urmăreşte lanţurile de aprovizionare şi producţia auto.
 Acţiunile Tesla au scăzut cu 3% la începutul tranzacţiilor din New York, iar cele ale Volvo Car a scăzut cu 3,7% la Stockholm.
 Stellantis a declarat că nu a înregistrat ”aproape niciun impact” asupra producţiei şi că a folosit transportul aerian în cazuri limitate.
 BMW, Volkswagen şi Renault au declarat vineri că producţia loe nu a fost afectată.
 Dar producătorii de automobile din UE se bazează foarte mult pe Asia pentru aprovizionarea cu vehicule electrice.
 Regiunea a reprezentat 67% din importurile UE de componente pentru bateriile pentru vehicule electrice în cele 12 luni până la 30 septembrie şi puţin peste două treimi din livrările de baterii litiu ion, conform datelor S&P Market Intelligence.
 Producătorii de maşini şi analiştii din Europa au avertizat în ultimele luni că vânzările de vehicule electrice nu au crescut la fel de repede pe cât se spera, unele companii reducând preţurile în încercarea de a stimula cererea.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Votul pentru alegerile prezidenţiale şi parlamentare din Taiwan a început, procesul electoral fiind urmărit îndeaproape de China
externe
2024-01-13T06:00:00
Secţiile de votare pentru alegerile prezidenţiale şi parlamentare din Taiwan, pe care China le-a calificat drept o opţiune între război şi pace, s-au deschis sâmbătă, scrutinul având loc în timp ce Beijingul sporeşte presiunea pentru a convinge insula să-i accepte suveranitatea, relatează Reuters


 Taiwanul a fost o poveste de succes democratic de când au avut loc primele alegeri prezidenţiale directe în 1996, punctul culminant al deceniilor de luptă împotriva guvernării autoritare şi a legii marţiale.
 Partidul Democrat Progresist (DPP) de guvernământ, care susţine identitatea separată a Taiwanului şi respinge pretenţiile teritoriale ale Chinei, speră să obţină  un al treilea mandat la Preşedinţie cu candidatul său, actualul vicepreşedinte Lai Ching-te.
 Adresându-se reporterilor din oraşul sudic Tainan înainte de a vota, Lai a încurajat oamenii să voteze.
 „Fiecare vot contează, deoarece aceasta este democraţia din Taiwan, câştigată cu greu”, a declarat el.    
 PARTIDE:
 Cele trei partide principale din Taiwan care participă la alegeri sunt Partidul Democrat Progresist (DPP), aflat la putere, Kuomintang (KMT) şi Partidul Popular din Taiwan (TPP), înfiinţat abia în 2019.
 DPP deţine în prezent majoritatea în parlament, cu 63 de locuri. KMT are 38 de locuri, iar TPP are cinci.
 DPP susţine identitatea separată a Taiwanului faţă de China şi respinge revendicările de suveranitate ale Beijingului, afirmând că doar poporul taiwanez poate decide viitorul său.
 KMT, care a condus în China înainte de a se refugia în Taiwan după ce a pierdut un război civil cu comuniştii în 1949, favorizează legături strânse cu China, dar neagă cu tărie că ar fi pro-Beijing. KMT susţine poziţia conform căreia Taiwanul şi China aparţin unei singure Chine, dar fiecare parte poate interpreta ce înseamnă acest lucru, o poziţie bine primită de Beijing.
 TPP doreşte, de asemenea, să se reangajeze cu China.
 Mai multe alte partide mici, precum Partidul pentru Construirea Statului Taiwan, pro-independenţă, şi Partidul Nou, în mod deschis pro-China, candidează, de asemenea, la alegerile parlamentare, dar este puţin probabil să obţină locuri.
 CANDIDAŢI PREZIDENŢIALI:
 Trei persoane candidează pentru funcţia de preşedinte: actualul vicepreşedinte Lai Ching-te - cunoscut pe scară largă şi sub numele său englezesc William - din partea DPP, primarul oraşului New Taipei, Hou Yu-ih, din partea KMT, şi fostul primar al oraşului Taipei, Ko Wen-je, din partea TPP.
 Lai a condus aproape constant sondajele de opinie în perioada premergătoare votului. Nu s-a permis publicarea de noi sondaje de opinie începând cu data de 3 ianuarie, în conformitate cu legea electorală.
 Noul preşedinte îşi va prelua funcţia la 20 mai.
 Mandatul prezidenţial este de patru ani, iar un preşedinte poate îndeplini cel mult două mandate consecutive.
 Preşedintele taiwanez este comandantul suprem al armatei, numeşte premierul, care formează apoi un cabinet, şi promulgă legile.
 TIMPUL DE VOT
 Secţiile de vot sunt deschise între orele locale 8.00 şi 16.00 (2:00 - 10:00, ora României).
 Presa din Taiwan va oferi predicţii, bazate pe primele numărători de voturi, despre cine a câştigat, în prima parte a serii.
 Candidatul câştigător şi cel învins vor recunoaşte sau vor accepta victoria mai târziu în cursul serii, deşi acest lucru depinde de cât de strâns este votul sau dacă există vreo dispută cu privire la numărul de voturi.
 Comisia Electorală Centrală va anunţa rezultatele oficiale abia mult mai târziu în cursul serii, moment în care este probabil ca cel care a pierdut să-şi fi recunoscut deja înfrângerea.
 VOTUL
 Votul se exprimă personal, prin înscrierea unui semn în dreptul candidatului preferat pe o foaie de hârtie, la secţiile de votare desemnate, adesea şcoli.
 Nu există vot prin corespondenţă, vot anticipat, vot prin procură sau vot electronic.
 Buletinele de vot sunt numărate manual şi fiecare vot este afişat pentru a fi examinat public înainte de a fi numărat.
 În cazul alegerilor prezidenţiale, câştigătorul are nevoie doar de o majoritate simplă pentru a câştiga. Nu există un al doilea tur de scrutin.
 Pentru parlament, numit în mod oficial Yuanul Legislativ, fiecare alegător are două buletine de vot, unul pentru candidatul din districtul său local şi celălalt pentru un partid. Există un total de 113 locuri în Yuanul Legislativ, dintre care 73 sunt alese prin majoritate simplă în circumscripţii electorale definite. În acest caz, alegătorii votează pentru un candidat. Există de asemenea 34 de locuri alocate proporţional fiecărui partid. În acest caz, alegătorii votează pentru un partid.
 Un partid trebuie să obţină cel puţin 5% din totalul voturilor pentru a obţine locuri în Yuanul Legislativ.
 Şase locuri sunt rezervate pentru populaţia indigenă din Taiwan.
 Yuanul Legislativ este principalul organ legislativ. Mandatul unui membru al Yuanului Legislativ este de patru ani. Noii legislatori îşi vor prelua mandatul la 1 februarie.
 Aproximativ 19,5 milioane de cetăţeni taiwanezi sunt eligibili pentru a vota, dintr-o populaţie de peste 23 de milioane de locuitori.
 Alegătorii trebuie să aibă împlinită vârsta de 20 de ani.
 PREZENŢA LA VOT:
 La ultimele alegeri prezidenţiale şi parlamentare din 2020, prezenţa la vot a fost de aproape 75%.
 Taiwanul s-a aflat sub legea marţială până în 1987 şi a organizat primele alegeri prezidenţiale directe abia în 1996, punctul culminant al unor decenii de luptă pentru democraţie şi pentru a pune capăt regimului autoritar.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

SUA resping cererile de relocare a palestinienilor din Gaza, anunţă ambasadorul SUA la ONU
externe
2024-01-13T05:44:00
Statele Unite au declarat că resping fără echivoc declaraţiile făcute de miniştrii şi parlamentarii israelieni care cer relocarea palestinienilor din Gaza, a declarat Linda Thomas-Greenfield, ambasadorul SUA la Naţiunile Unite, conform CNN.
 Ambasadorul a declarat, vineri, în timpul unei conferinţe a Consiliului de Securitate al ONU din Orientul Mijlociu, că civilii nu trebuie să fie forţaţi să părăsească Gaza şi că astfel de declaraţii sunt „iresponsabile” şi „inflamante”, împreună cu alte declaraţii ale unor oficiali israelieni care cer distrugerea Gaza şi aplicarea de rele tratamente deţinuţilor palestinieni.
 Thomas-Greenfield a spus că, deşi astfel de declaraţii transmit un mesaj greşit, „la fel şi cuvintele pe care nu le auzim de la acest Consiliu”.
 Ambasadorul a continuat să se întrebe de ce unii membri ai consiliului încă nu au condamnat atacul Hamas din 7 octombrie şi de ce unii „au încetat să mai vorbească despre ostaticii israelieni încă ţinuţi de Hamas în Gaza”.
 Ambasadorul a mai spus că, în timp ce Consiliul de Securitate se concentrează pe Gaza, violenţa din Cisiordania ocupată nu trebuie trecută cu vederea.    
 Cel puţin 340 de palestinieni din Cisiordania ocupată au fost ucişi de israelieni în ultimele trei luni, a spus ambasadorul. SUA condamnă aceste atacuri, a afirmat ambasadorul.
 Ea a declarat că Autoritatea Palestiniană (AP) trebuie să ia măsuri pentru reformarea şi revitalizarea forţelor de securitate ale AP, de care depinde stabilitatea în Cisiordania „ocupată”. Ea a adăugat că acest lucru „înseamnă că Israelul trebuie să elibereze venituri care să permită AP să-şi plătească forţele de securitate”.
 Ambasadorul a anunţat că SUA acîionează pentru o situaţie „în care israelienii şi palestinienii trăiesc unul lângă altul în pace, cu măsuri egale de securitate, libertate şi demnitate”, adăugând că „aceasta este singura cale de urmat”.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Scene de „groază absolută” în nordul Fâşiei Gaza, cu cadavre lăsate pe străzi şi oameni înfometaţi, spune un oficial ONU
externe
2024-01-13T05:26:00
Martin Griffiths, persoana responsabilă cu operaţiunile de ajutor ale ONU în Gaza, a descris o imagine îngrozitoare a condiţiilor din fâşie, relatînd că colegii săi au asistat la „scene de groază absolută”, informează CNN.


 „Cadavrele zac întinse pe stradă. Oameni cu semne evidente de foamete opresc camioanele în căutarea a ceea ce pot obţine pentru a supravieţui”, a declarat Griffiths, subsecretarul general al ONU pentru afaceri umanitare şi coordonator pentru ajutor de urgenţă, membrilor Consiliului de Securitate al ONU. vineri.
 Griffiths a spus că mulţi oameni nu mai aveau case în care să se întoarcă, cu adăposturi în enclavă care găzduiesc mult mai mulţi oameni decât ar putea face faţă.
 Mâncarea şi apa se termină şi riscul de foamete creşte pe zi ce trece, a adăugat el.
 Sistemul de sănătate, a spus el, se află „într-o stare de colaps”, în care femeile nu au putut să nască în siguranţă, copiii nu se pot vaccina, bolile infecţioase sunt în creştere şi oamenii caută adăpost în curţile spitalelor.    
 Într-o critică usturătoare, Griffiths a spus că eforturile echipei sale de a trimite convoaie umanitare în nord s-au lovit de întârzieri şi refuzuri ca urmare a unor condiţii imposibile, siguranţa lucrătorilor umanitari fiind pusă în pericol.
 "Ordinele de evacuare sunt necruţătoare. Pe măsură ce operaţiunile terestre se deplasează spre sud, bombardamentele aeriene s-au intensificat în zonele în care civililor li s-a spus să se mute pentru siguranţa lor", a declarat  Griffiths referindu-se la politicile de evacuare ale Israelului. "Nu există un loc sigur în Gaza. O viaţă umană demnă este aproape imposibilă", a spus el. Dar şeful umanitar al ONU le-a cerut oamenilor să nu uite „cele 1.200 de persoane ucise, miile rănite şi sutele luate în atacul brutal al Hamas şi al altor grupuri armate asupra Israelului din 7 octombrie şi relatările despre violenţa sexuală odioasă”.
 "Ceea ce am văzut din 7 octombrie este o pată pe conştiinţa noastră colectivă. Dacă nu acţionăm, va deveni un urmă de neşters asupra umanităţii noastre", a spus Griffiths.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - SUA au lansat noi atacuri împotriva rebelilor Houthi, în Yemen, la o zi după ce au lovit aproape 30 de ţinte / Televiziunea Al-Masirah a rebelilor anunţă „un număr de lovituri aeriene” care vizează capitala Yemenului, Sanaa

externe
2024-01-13T05:13:00
SUA au lansat noi atacuri asupra unor ţinte din Yemen având legătură cu rebelii Houthi, la o zi după desfăşurarea unui atac coordonat multinaţional asupra a aproape 30 de poziţii Houthi, relatează CNN citând un oficial american. Televiziunea Al-Masirah aparţinînd rebelilor anunţă „un număr de lovituri aeriene” care vizează capitala Yemenului, Sanaa.



 UPDATE - Un canal de televiziune condus de Houthi informează că un atac aerian a lovit capitala Yemenului, Sanaa.
 „Inamicul american-britanic vizează capitala, Sanaa, cu o serie de lovituri aeriene”, a anunţat sâmbătă dimineaţaă, ora locală, reţeaua de ştiri Al-Masirah, condusă de Houthi.
 Oamenii care locuiesc în capitala yemenită au apelat la reţelele de socializare pentru a semnala că au auzit mai multe explozii puternice.
 ŞTIREA INIŢIALĂ - Atacurile suplimentare efectuate vineri seară au avut o amploare mult mai mică decât în ​​noaptea precedentă, vizând o instalaţie radar folosită de Houthi, a afirmat oficialul.    
 Houthii au tras cel puţin o rachetă balistică antinavă către o navă comercială vineri.
 Joi, SUA şi Marea Britanie au lovit 28 de sobiective Houthi separate în încercarea de a le afecta capacitatea de a lansa atacuri asupra căilor maritime internaţionale din Marea Roşie. Cele două ţări au fost susţinute şi de Canada, Australia, Bahrain şi Ţările de Jos.
 Cel mai recent atac a fost realizat unilateral de Statele Unite, a precizat oficialul.
 SUA ameninţaseră cu posibilitatea unei acţiuni militare suplimentare dacă Houthii continuă să lanseze atacuri cu drone şi rachete asupra navelor comerciale din Marea Roşie.
 „Ne vom asigura că răspundem rebelilor Houthi dacă vor continua acest comportament scandalos, împreună cu aliaţii noştri”, a declarat vineri, în Pennsylvania, preşedintele american Joe Biden. Dar după loviturile conduse de SUA, gruparea rebelă susţinută de Iran a lansat o altă rachetă balistică anti-navă către o navă comercială din Golful Aden, la sud de Yemen.
 Noile atacuri vin şi după ce Casa Albă a declarat că încearcă să evite o escaladare.
 „Tot ceea ce facem, tot ceea ce încercăm să facem este să prevenim orice escaladare ulterioară”, a declarat vineri, pentru CNN, John Kirby, coordonator de comunicaţii strategice pentru Consiliul Naţional de Securitate.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Preţurile petrolului au urcat vineri cu 1%, după ce unele petroliere au evitat Marea Roşie
economic
2024-01-13T05:02:09
Preţurile petrolului au urcat cu 1 vineri, în timp ce unele petroliere au deviat cursul de la Marea Roşie în urma loviturilor aeriene şi maritime din timpul nopţii ale Statelor Unite şi Marii Britanii asupra ţintelor Houthi din Yemen, după atacurile rebelilor din Yemen asupra transportului maritim, transmite Reuters. 
 Contractele futures pentru ţiţeiul Brent au crescut cu 90 de cenţi, sau cu 1,13%, la 78,31 dolari pe baril, în timp ce contractele futures pentru ţiţeiul West Texas Intermediate, de referinţă în SUA, au urcat cu 88 de cenţi, sau cu 1,15%, la 72,85 dolari pe baril.
 Ambele contracte de referinţă au consemnat scădere ped ansamblul acestei săptămâni, ca urmare a reducerilor drastice de preţuri de către Arabia Saudită şi a creşterii surprinzătoare a stocurilor de petrol din SUA.
 ”În timp ce cererea şi oferta de ţiţei se apropiau de echilibru, cu preţuri apropiate de 70 de dolari pe baril, escaladarea tensiunilor din Orientul Mijlociu are acum prioritate şi ar putea plasa o primă de 5-7 dolari pe baril pentru contractele futures pe ţiţei pe termen scurt” a declarat Dennis Kissler, vicepreşedinte senior de tranzacţionare la BOK Financial.
 Companiile care operează tancuri petroliere Stena Bulk, Hafnia şi Torm au spus că au decis să oprească toate navele care se îndreaptau spre Marea Roşie.

 Atacurile SUA şi Marea Britanie împotriva rebelilor Houthi vin ca răzbunare pentru atacurile acestora efectuate din octombrie asupra navelor comerciale din Marea Roşie, concentrate pe strâmtoarea Bab al-Mandab, la sud-vestul Peninsulei Arabe, într-o demonstraţie de sprijin pentru grupul militant palestinian Hamas în lupta sa împotriva lui Israel.
 Escaladarea a alimentat îngrijorările pieţei cu privire la extinderea războiului Israel-Hamas într-un conflict mai larg în Orientul Mijlociu, care să afecteze livrările de petrol din regiune.
 Aceasta include importanta strâmtoare Ormuz, de pe partea opusă a Peninsulei Arabe, între Oman şi Iran.
 Iranul a confiscat joi un tanc care transporta ţiţei irakian, la sud de strâmtoare, destinată Turciei.
 ”Dacă o mare parte a fluxurilor din Strâmtoarea Ormuz ar fi oprită, ar prezenta de până la trei ori impactul şocurilor preţului petrolului din anii 1970 şi ar fi peste dublu impactului războiului din Ucraina asupra pieţelor de gaze, asupra lanţurilor de aprovizionare şi stocurilor deja fragile”, a spus Saul Kavonic, analist energetic la MST Marquee.
 Deturnarea tancurilor în jurul Africii de Sud va creşte, de asemenea, tarifele transporturilor de marfă, deoarece navele parcurg rute mai lungi, mărind costurile de transport şi petrol.
 Preşedintele american Joe Biden a spus că ”atacurile direcţionate” din Yemen sunt un mesaj clar că Statele Unite şi partenerii săi nu vor tolera atacurile asupra personalului său  şi nu vor permite actorilor ostili să pună în pericol libertatea navigaţiei”.
 Un purtător de cuvânt al Houthi a declarat că grupul va continua să vizeze transportul maritim îndreptat spre Israel.
 Arabia Saudită, un exportator de petrol de top şi o putere regională, a cerut reţinere şi ”evitarea escaladării” şi a spus că monitorizează situaţia cu mare îngrijorare.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

LaLiga: Victorie pentru Alaves în deplasare cu FC Sevilla, scor 3-2
sport
2024-01-12T23:57:09
Formaţia Alaves, la care este legitimat Ianis Hagi, a învins, vineri seară, în deplasare, cu scorul de 3-2, cu echipa FC Sevilla, într-un meci din etapa a 20-a a campionatului Spaniei.
 Alaves a condus cu 2-0, prin golurile marcate de Tenaglia ’26 şi Garcia ’40.
 Pentru Sevilla au înscris apoi Mir ’70 şi Ocampos ’82 (penalti).
 Alaves a stabilit scorul final în minutul 90, prin Duarte.
 Ianis Hagi a fost rezervă.

 Alaves ocupă locul 13 în clasament, cu 20 de puncte, în timp ce Sevilla este pe 16, cu 16 puncte. ;ider este Real Madrid, care are 48 de puncte.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Bundesliga: Bayern Munchen, scor 3-0 cu Hoffenheim
sport
2024-01-12T23:38:46
Formaţia Bayern Munchen a învins, vineri seară, pe teren propriu, cu scorul de 3-0, echipa Hoffenheim, într-un meci din etapa a 17-a a campionatului Germaniei.
 Golurile au fost marcate de Musiala ’18, ’70 şi Kane ’90.
 În minutul 74, de la oaspeţi a fost eliminat Promel.
 Partidele Leipzig – Frankfuurt, Freiburg – Union Berlin, Mainz – Wolfsburg, FC Koln – Heidenheim, Augsburg – Leverkusen şi Darmstadt – Dortmund se vor disputa sâmbătă.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Neamţ: Un bărbat de aproximativ 30 de ani a murit în urma unui accident rutier
eveniment
2024-01-12T23:36:12
Un bărbat de aproximativ 30 de ani a murit, vineri seară, în urma unui accident rutier care s-a produs în judeţul Neamţ.


 ”Accident rutier în localitatea Petru Vodă din comuna Poiana Teiului. La locul evenimentului au fost alocate forţe şi mijloace de intervenţie de la Garda nr 2 de Intervenţie Poiana Teiului (o autospecială de stingere cu modul pentru descarcerare) şi SAJ Borca (o ambulanţă)”, au transmis, vineri seară, oficialii ISU Neamţ.
 Potrivit acestora, în evenimentul rutier au fost implicate un autoturism şi un autotren în care se aflau doar conducătorii auto.
 ”În urma impactului conducătorul autoturismului a rămas încarcerat. Cu ajutorul echipamentelor specifice pompierii au acţionat pentru scoaterea victimei din autoturism. Din păcate, victima (un bărbat de aproximativ 30 de ani) prezenta leziuni incompatibile cu viaţa[, au precizat pompierii.
 Aceştia au explicat că, în urma evenimentului rutier a fost afectat un stâlp de electricitate, la faţa locului fiind chemate echipe ale companiei frunizoare pentru remedierea defecţiunii.

  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Biden spune că Austin are în continuare încrederea sa, dar faptul că nu a dezvăluit spitalizarea a fost o eroare de judecată
externe
2024-01-12T22:50:54
Preşedintele american Joe Biden a declarat, vineri, că a fost o eroare de judecată din partea secretarului Apărării, Lloyd Austin, să nu-l anunţe despre spitalizarea sa săptămâna trecută, dar că are în continuare încredere în şeful Pentagonului, relatează AP.
 Vorbind cu reporterii în timp ce făcea un tur al unor întreprinderi locale din afara oraşului Allentown, Pennsylvania, Biden a răspuns "da" atunci când a fost întrebat dacă a fost o eroare de judecată faptul că Austin nu i-a spus despre starea sa. El a răspuns "da" şi când a fost întrebat dacă mai are încredere în leadershipul lui Austin.
 Austin, în vârstă de 70 de ani, rămâne internat în spital, fiind tratat pentru complicaţii în urma unei operaţii de cancer de prostată. Faptul că nu a dezvăluit spitalizarea sa a fost aspru criticat de membri ai ambelor partide politice şi a dus la unele apeluri la demisia sa.
 Austin a fost internat la Centrul medical militar naţional Walter Reed la 22 decembrie şi a fost supus unei intervenţii chirurgicale pentru tratarea unui cancer care a fost depistat la începutul lunii în timpul unui control de rutină. El a dezvoltat o infecţie o săptămână mai târziu şi a fost spitalizat la 1 ianuarie şi internat la terapie intensivă. Biden şi înalţii oficiali ai administraţiei nu au fost anunţaţi despre spitalizarea lui Austin până la 4 ianuarie, iar Austin a ţinut secret diagnosticul de cancer până marţi.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Garda de Mediu: Aproape o sută de tone de deşeuri, oprite la intrarea în ţară în doar patru zile / Gunoaiele erau marcate ca mărfuri second-hand
economic
2024-01-12T22:32:11
Garda de Mediu anunţă, vineri seară, că, în doar patru zile, au fost oprite la intrarea în ţară şase transporturi cu aproape o sută de tone de deşeuri. Gunoaiele erau marcate ca mărfuri second-hand.


 ”Nici n-a început bine anul şi ”bunii samariteni” deja se gândesc la noi şi nu ştiu cum să ne mai trimită din preaplinul lor. Prea plinul lor de deşeuri! În doar 4 zile, în perioada 08.01-11.01.2024, în punctele de trecere a frontierei Borş II, Giurgiu şi Nădlac II, comisarii GNM din cadrul comisariatelor judeţene Bihor, Giurgiu şi Arad, nu au permis intrarea în ţară a 6 transporturi”, au transmis, vineri, reprezentanţii Gărzii de Mediu.
 Potrivit acestora, la Bihor, au fost respinse 3 autotrenuri cu peste 41 tone de ”ajutoare umanitare” sub formă de mobilier second hand.
 Transporturile proveneau din Spania, Germania şi Olanda, iar destinării erau din judeţele Oradea, Suceava şi Bihor.
 La Giurgiu au fost respinse 2 transporturi cu peste 43 tone de deşeuri metalice şi deşeuri de hârtie şi carton. Transporturile proveneau din Bulgaria.

 La Arad a fost respins un transport cu peste 13 tone de deşeuri de metale neferoase, ce proveneau din Cehia, iar destinatarul era din judeţul Olt.
 ”Făcând un calcul simplu, în doar 4 zile şi doar prin 3 puncte de trecere a frontierei, comisarii Gărzii Naţionale de Mediu au interzis intrarea în ţară a peste 97 de tone de deşeuri”, a mai transmis Garda de Mediu.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Vrancea: Un bărbat s-a înjunghiat în torace / Poliţiştii chemaţi la faţa locului l-au urcat în maşină şi au pornit în întâmpinarea ambulanţei care avea de parcurs 40 de kilometri
eveniment
2024-01-12T22:26:00
Un bărbat de 47 de ani dintr-o comună din jueţul Vrancea s-a înjunghiat, vineri, în torace, iar poliţiştii chemaţi la faţa locului au decis să plece cu el în întâmpinarea ambulanţei, echipajul de salvare avea de parcurs 40 de kilometri, iar bărbatul sângera abundent şi a devenit inconştient pe drum.
 ”În această seară, în jurul orei 18.25, poliţiştii Secţiei 9 Poliţie Rurală Odobeşti au fost sesizaţi prin numărul de urgenţă 112 despre faptul că, în timp ce se afla la domiciliul său în localitatea Butucoasa, fiind sub influenţa băuturilor alcoolice, un bărbat şi-a provocat leziuni cu un cuţit. Deplasaţi de urgenţă la faţa locului, poliţiştii au identificat un bărbat de 47 de ani, singur în imobil”, a transmis, vineri seară, IPJ Vrancea.
 Sursa citată a precizat că acesta era rănit, sângerând după ce şi-a înfipt un cuţit în zona toracelui.
 ”Evaluând rapid situaţia, colegii noştri, agent Patrichi Andrei şi agent Negrea Narcis i-au oprit bărbatului sângerarea şi au solicitat ambulanţa. Pentru că în astfel de situaţii secundele sunt extrem de preţioase, au decis să plece în întâmpinarea ambulanţei care avea de parcurs peste 40 km până la domiciliul bărbatului. Andrei a continuat să aplice presiune cu pansamente în zona plăgii iar după circa 2 km parcurşi, luminile roşii şi albastre s-au întâlnit cu cele ale echipajului de ambulanţă”, au mai transmis poliţiştii.
 Aceştia au precizat că pe drum bărbatul a devenit inconştient, fiind predat echipajului de ambulanţă care l-a transportat la spital.

  
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Franz Beckenbauer, omagiat pe Allianz Arena la meciul Bayern – Hoffenheim. Kaiserul a fost înmormântat vineri - VIDEO
sport
2024-01-12T22:24:32
Franz Beckenbauer, care a murit duminica trecută, a fost omagiat vineri, înaintea meciului Bayern Munchen-Hoffenheim, cu câteva momente speciale. Kaiserul a fost înmormântat vineri la prânz la un cimitir la sud de Munchen, relatează Le Figaro.
 Bayern şi cei 75.000 de fani strânşi vineri seară pe Allianz Arena i-au adus un omagiu emoţionant lui Franz Beckenbauer înaintea meciului de campionat cu Hoffenheim. Kaiserul a murit duminică la vârsta de 78 de ani, înconjurat de familia sa la Salzburg, oraş austriac vecin cu Bavaria natală. Seara, la temperaturi apropiate de -9°C şi pe o ceaţă îngheţată, Bayernul său, pe care l-a ajutat să crească timp de aproape o jumătate de secol pentru a deveni un gigant al fotbalului, i-a adus primul său omagiu. În timpul încălzirii, jucătorii lui Bayern au purtat tricouri cu numărul 5, asociat pentru totdeauna cu el, precum şi veste de antrenament din perioada jucătorului Franz Beckenbauer, campion european în 1972 şi campion mondial în 1974 cu Germania de Vest şi triplu câştigător al Cupei Cluburilor Campionilor Europeni (1974, 1975, 1976), precursoarea Ligii Campionilor.
 All of our players are wearing the number on their warm-up shirts tonight in honour of Franz Beckenbauer #MiaSanMia #FCBTSG pic.twitter.com/cenmodMwbJ
 Pe tricoul Munchenului au fost adăugate cuvintele "Danke Franz" (Mulţumesc Franz), aceleaşi cuvinte care sunt scrise de marţi pe faţada cu LED-uri a Allianz Arena. Videoclipuri în memoria celui care a câştigat de două ori Balonul de Aur în 1972 şi 1976 au fost difuzate şi pe cele două ecrane gigantice de pe Allianz Arena, care a păstrat un moment de reculegere în memoria sa.
 Emotional moments before kick off as part of the tribute to one of world football's biggest icons, Franz Beckenbauer.      Rest in peace, Kaiser! pic.twitter.com/gtVqR4Lqnm
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Politico: Cluj-Napoca ocupă poziţia a 10-a în topul celor mai bune oraşe din Europa în privinţa calităţii vieţii, realizat de UE
externe
2024-01-12T22:07:00
Cluj-Napoca ocupă poziţia a 10-a în topul celor mai bune oraşe din Europa în privinţa calităţii vieţii, care este condus de oraşul elveţian Zurich, potrivit unui raport realizat de Uniunea Europeană, care a fost realizat prin intervievarea a 71.153 de locuitori, din 83 de oraşe, relatează Politico.
 Raportul de 112 pagini se bazează pe rezultatele unui sondaj realizat în perioada ianuarie-aprilie 2023 în oraşe din ţări ale Asociaţiei Europene a Liberului Schimb (AELS), Regatul Unit, Balcanii de Vest şi Turcia.
  Acesta a constatat că aproximativ 9 din 10 oameni sunt mulţumiţi să locuiască în oraşul lor. Nu este rău dar, deşi satisfacţia generală rămâne ridicată, rezultatele de anul trecut arată o scădere uşoară în comparaţie cu sondajul din 2019, ultima dată când Comisia a publicat un raport similar.
 Există şi locuitori nemulţumiţi. Locuitorii din Istanbul, Atena şi Palermo raportează niveluri mult mai scăzute de satisfacţie faţă de ceilalţi participanţi la sondaje.
 Iată care sunt oraşele aflate în top 10, în funcţie de gradul de satisfacţie al locuitorilor lor:

 10. Cluj-Napoca
 Cluj-Napoca este considerat cel mai important oraş din Transilvania şi al doilea cel mai populat oraş din România, fiind se pare şi un loc grozav de locuit, se pare. În Cluj-Napoca, 94% dintre locuitori au spus că sunt mulţumiţi să trăiască în oraş. Fiind şi un pol de dezvoltare al sectorului tehnologic din ţară, oraşul se află pe locul al doilea în privinţa oportunităţilor de angajare, 73% dintre locuitori afirmând că este uşor de găsit un loc de muncă bun.
 9. Braga, Portugalia
 Acest oraş portughez a fost desemnat cea mai bună destinaţie europeană în 2021. Dar nu este doar un loc grozav pentru turişti: şi rezidenţii îl iubesc, 94% dintre cei chestionaţi spunând că sunt mulţumiţi că locuiesc în oraşul lor. Braga este, de asemenea, considerat un oraş sigur (84% dintre persoanele chestionate au spus că se simt în siguranţă să meargă singuri noaptea) şi un loc bun de locuit pentru imigranţi, pentru persoanele în vârstă şi familiile cu copii mici.
 8. Rostock, Germania
 În oraşul de coastă Rostock din Germania, 94% dintre locuitorii chestionaţi s-au declarat mulţumiţi că locuiesc acolo. Rostock este, de asemenea, un loc bun pentru persoanele în vârstă şi familiile cu copii mici (al doilea şi, respectiv, al şaselea cel mai bun loc din Europa). Optzeci şi cinci la sută dintre persoanele chestionate au spus că sunt mulţumite de situaţia lor personală la locul de muncă; oraşul se află pe primul loc în Europa în această privinţă.
 7. Geneva, Elveţia
 Geneva ocupă locul al şaptelea, 95% dintre persoanele chestionate fiind mulţumite că locuiesc acolo. Deşi Geneva ocupă o poziţie înaltă în alte câteva categorii (83 la sută la satisfacţia locului de muncă), oraşul ocupă ultimul loc pentru accesibilitatea locuinţelor, doar 8 la sută dintre persoanele chestionate spunând că este uşor să găseşti locuinţe bune la un preţ rezonabil în oraşul lor.
 6. Stockholm, Suedia
 Se pare că temperaturile nordice neiertătoare nu sunt deranjante pentru locuitorii din Stockholm, care ocupă locul şase, cu 95% dintre oameni mulţumiţi. Stockholm este, în general, considerat un loc bun în care să locuiască persoanele din comunitatea LGBTQ+ (se situează pe locul şapte în Europa). Dar, ca şi Geneva, nu mulţi locuitori cred că este uşor să găseşti locuinţe la preţuri accesibile.
 5. Gdansk, Polonia
 Un oraş polonez cu tone de semnificaţie istorică şi care găzduieşte unul dintre cele mai mari porturi ale Mării Baltice, Gdansk are şi o mulţime de oameni mulţumiţi (95 la sută). Este, de asemenea, văzut ca un loc bun pentru imigranţii din alte ţări pentru a trăi, iar 92% dintre persoanele chestionate au spus că sunt mulţumite de facilităţile culturale din oraş.
 4. Leipzig, Germania
 O surpriză, aproape de capul listei! Este oraşul Leipzig din Germania de Est, tot cu 95% dintre locuitorii mulţumiţi. Oamenii văd, de asemenea, Leipzig ca un oraş potrivit pentru familiile cu copii mici, iar 83% dintre ei s-au declarat mulţumiţi de calitatea aerului din oraş.
 3. Copenhaga, Danemarca
 S-ar putea să cunoaşteţi Copenhaga pentru statuia Mica Sirenă – principala atracţie turistică – dar ştiaţi că este şi oraşul aflat pe locul al treilea în Europa în privinţa calităţii vieţii?? Nouăzeci şi şase la sută dintre rezidenţi au spus că sunt fericiţi să trăiască acolo. Copenhaga este, de asemenea, un oraş sigur, dar locuitorii au spus că le este greu să găsească locuinţe la preţuri accesibile. Fapt amuzant: Copenhaga ar putea fi cel mai puţin corupt oraş din Europa, doar 20% dintre locuitori spunând că există corupţie în administraţia publică locală a oraşului.
 2. Groningen, Ţările de Jos
 Groningen găzduieşte cel mai mare pub din Europa (are peste 3.700 de locuri), ceea ce ar putea explica nivelul ridicat de satisfacţie: 96% dintre oameni spun că sunt fericiţi să locuiască acolo (şi cine nu ar fi?). Groningen este văzută ca un loc grozav pentru imigranţi şi membrii comunităţii LGBTQ+, cu o mulţime de spaţii verzi şi publice. De asemenea, este considerat a fi curat şi sigur, 86% dintre cei chestionaţi spunând că se simt în siguranţă mergând singuri noaptea şi că ”se poate avea încredere în majoritatea oamenilor din oraşul lor”.
 1.Zurich, Elveţia
 Zurich a fost considerat în 2023 oraşul cu cea mai bună calitate a vieţii din Europa, cu o rată de satisfacţie de 97%. Locuitorii din Zurich sunt mulţumiţi de situaţia lor financiară, de locul de muncă, de transportul în comun, de serviciile de sănătate, de calitatea aerului... cu aproape orice. Este, de asemenea, cel mai bun oraş european pentru persoanele LGBTQ+ şi persoanele în vârstă. Un singur lucru, din nou: doar 11% dintre oameni sunt de acord că este uşor să găseşti o locuinţă bună la un preţ rezonabil.
 În privinţa Bruxelles-ului, capitala Uniunii Europene, acesta s-a plasat abia pe locul 53. Cu toate acestea, stă bine în privinţa calităţii serviciilor medicale, fiind în top 10, cu 87% din locuitori fiind mulţumiţi de acestea. O proporţie de 76% dintre locuitori au apreciat şi calitatea procedurilor administraţiei locale. Şi nu este un oraş în care oamenii se simt izolaţii, doar 8% afirmând că s-au simţit singuri în ultima lună.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Tânărul din anturajul lui Vlad Pascu, acuzat de uciderea a doi tineri într-un accident la 2 Mai, rămâne în arest preventiv pentru trafic de droguri
eveniment
2024-01-12T21:45:00
Tudor Duma, zis Maru, tânărul din anturajul lui Vlad Pascu, cel care, drogat fiind, a ucis doi tineri într-un accident la 2 Mai, rămâne în arest preventiv pentru trafic de droguri. Decizia Curţii de Apel Bucureşti este definitivă.


 ”(...) respinge ca nefondate contestaţiile formulate de Parchetul de pe lângă Înalta Curte de Casaţie şi Justiţie – Direcţia de Investigare a Infracţiunilor de Criminalitate Organizată şi Terorism şi de contestatorul inculpat Duma Tudor împotriva încheierii pronunţate de judecătorul de cameră preliminară din cadrul Tribunalului Bucureşti, Secţia I Penală în data de 08.01.2024 în dosarul nr. 36501/3/2023/a1”, este decizia pronunţată, vineri, de Curtea de Apel Bucureşti.
  Decizia magistraţilor este definitivă.
 În 8 ianuarie, Tribunalul Bucureşti a ”constatat legalitatea şi temeinicia măsurii arestării preventive dispuse faţă de inculpatul DUMA TUDOR zis MARU” şi a menţinut măsura arestării preventive până la o nouă verificare, dar nu mai târziu de 30 de zile.
 Aceeaşi decizie a magistraţilor, prevedea înlocuirea arestului la domiciliu pentru fraţii Constantin.

 ”(...)  înlocuieşte măsura arestului la domiciliu dispusă prin Încheierea nr. 684/CP pronunţată la data de 15.12.2023 pronunţată de completul de cameră preliminară din cadrul Curţii de Apel Bucureşti – Secţia I Penală faţă de inculpaţii CONSTANTIN COSTIN-ANTON, CONSTANTIN ŞTEFAN-CIPRIAN, cu măsura preventivă a controlului judiciar pe o durată de 60 zile, începând cu data rămânerii definitive a prezentei încheieri. Dispune punerea în libertate a inculpaţilor CONSTANTIN COSTIN-ANTON şi CONSTANTIN ŞTEFAN-CIPRIAN de sub puterea măsurii arestului la domiciliu la data rămânerii definitive a prezentei încheieri, dacă nu sunt arestaţi sau deţinuţi în altă cauză”, se arăta în decizia Tribunalului Bucureşti.
 Cei trei au fost trimişi în judecată, în decembrie 2023, pentru trafic de droguri. Tudor Duma – zis Maru - are legătură cu Vlad Pascu, cel care drogat fiind a accidentat mortal doi tineri în localitatea 2 Mai.
 Maru s-a filmat în timp ce a pătruns în incinta Spitalului Floreasca pentru a căuta medicamente cu care să se drogheze.
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - Accident pe centura Sucevei – Un bărbat de 33 de ani a murit şi altul a fost rănit, după ce o maşină şi un cap tractor s-au ciocnit / Cum s-a produs accidentul


eveniment
2024-01-12T21:25:00
Un bărbat a murit şi altul este rănit, după ce o maşină şi un cap tractor s-au ciocnit, vineri seară, pe centura Sucevei, traficul în zonă fiind blocat.
 UPDATE: ”Din primele verificări efectuate de către poliţiştii rutieri s-a constatat faptul că pe VOP, la KM 9, un bărbat de 33 de ani din com. Udesti, jud Suceava în timp ce se afla la volanul unui autoturism şi se deplasa dinspre Dărmăneşti spre Scheia a pătruns pe sensul opus de mers (viteză excesivă) şi a intrat în impact frontal cu un cap tractor (fără semiremorca) cu nr. de înmatricularea de Ungaria condus de un bărbat de 47 ani din Darabani, jud Botoşani”, a transmis IPJ Suceava. 
 Sursa citată a precizat că în urma accidentului a rezultat decesul conducătorul auto de 33 ani şi rănirea uşoară a conducătorului auto cap tractor.
 ŞTIRE INIŢIALĂ: ”Accident rutier pe centura ocolitoare a municipiul Suceava (sectorul Zidul Morţii - Pătrăuţi). Se deplasează pompierii militari ai Detaşamentului Suceava cu o autospecială pentru descarcerare, o autospecială de stingere cu apă şi spumă dotată cu modul pentru descarcerare şi o ambulanţă SMURD B2, cu sprijinul unui echipaj SAJ Tip C”, a transmis, vineri seară, ISU Suceava.

 Sursa citată a rpecizat că este vorba despre un accident rutier între un autoturism şi un cap tractor, iar conducătorul autoturismului este încarcerat, fiind găsit în stare de inconştienţă.
 ”Din nefericire, conducătorul autoturismului prezintă leziuni incompatibile cu viaţa … se lucrează pentru extragerea acestuia dintre fiarele contorsionate. Conducătorul capului tractor, conştient şi cooperant, este monitorizat de către echipajul SMURD”, a mai precizat sursa citată.
 Pompierii au menţionat că şoferul capului tractor este transportat la spital de către ambulanţa SMURD.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Schi alpin: Sezon încheiat pentru Alexis Pinturault, după o ruptură de ligament încrucişat anterior la genunchiul stâng
sport
2024-01-12T21:22:10
Alexis Pinturault s-a accidentat vineri în timpul super-G-ului de la Wengen şi nu va mai putea concura în acest sezon, suferind o ruptură a ligamentului încrucişat anterior la genunchiul stâng, relatează L'Equipe.
 Sportivul va fi trimis în Franţa pentru a-şi continua controalele medicale şi va fi consultat în curând de un chirurg.
 Schiorul s-a prăbuşit la finalul traseului după o aterizare greşită la o săritură. Strigătele sale de durere şi imaginile cu genunchiul său stâng puternic răsucit au sugerat imediat o accidentare gravă. Luat în grijă de serviciile de urgenţă şi transportat cu elicopterul la spitalul din Interlaken, el a fost supus după-amiază unui RMN, care a permis stabilirea unui prim diagnostic, la genunchi, deşi este posibil ca şi încheietura mâinii stângi să fi fost afectată.
 Aceasta este prima accidentare de lungă durată din cariera lui Pinturault, care împlineşte 33 de ani în luna martie. Sezonul său este în mod evident încheiat.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Bucureşti – Un bărbat a intrat într-o casă de amanet din Sectorul 3 şi a aruncat pe geam cu un lichid, cel mai probabil benzină / Este căutat de poliţişti


eveniment
2024-01-12T21:15:00
Un bărbat a intrat, vineri, într-o casă de amanet din Sectorul 3 şi a aruncat pe geam cu un lichid, cel mai probabil benzină, fiind căutat de poliţişti.


 ”La data de 12 ianuarie 2024, în jurul orei 18.10, Direcţia Generală de Poliţie a Municipiului Bucureşti - Secţia 12 Poliţie a fost sesizată, prin apel 112, de către un bărbat, cu privire la faptul că în timp ce se afla în exercitarea atribuţiilor de serviciu, în incinta unei societăţi comerciale de tip amanet, din Sectorul 3, ar fi intrat un alt bărbat, care ar fi avut faţa acoperită, ar fi aruncat cu un lichid pe geamul din interior, după care ar fi părăsit locaţia”, a ttransmis, vineri seară, Poliţia Capitalei.
 Sursa citată a precizat că la adresă s-au deplasat de urgenţă poliţişti, care au demarat cercetările în vederea stabilirii situaţiei de fapt şi depistării bărbatului în cauză.
 Din primele informaţii, cel mai probabil lichidul aruncat pe geam este benzină.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

China: Cel puţin 8 morţi în urma unui accident într-o mină de cărbune
externe
2024-01-12T21:02:13
Opt persoane au murit şi 15 sunt date dispărute în urma unui accident produs vineri într-o mină de cărbune din oraşul Pingdingshan, în provincia Henan din centrul Chinei, a anunţat agenţia de presă de stat Xinhua, potrivit Reuters.
 Ancheta preliminară a arătat că accidentul a avut loc în jurul orei locale 14:55, din cauza unei explozii de cărbune şi gaze la mina deţinută de compania chineză Pingdingshan Tianan Coal Mining (601666.SS).
 Potrivit agenţiei de gestionare a situaţiilor de urgenţă din oraş, din cele 45 de persoane aflate în mină, opt au murit şi 15 sunt date dispărute, în timp ce salvatorii au luat legătura cu ceilalţi 22.
 "În total, 425 de persoane lucrau în subteran când a avut loc accidentul, iar 380 dintre acestea au fost scoase din mină", a precizat raportul.
 Xinhua a precizat că autorităţile locale au început operaţiunile de salvare şi că sunt în curs de desfăşurare investigaţii suplimentare privind accidentul.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Rugby: Jucătorii de la Turneul celor Şase Naţiuni vor purta proteze "inteligente"
sport
2024-01-12T20:45:14
Jucătorii din cadrul Turneului celor Şase Naţiuni vor purta proteze "inteligente", au anunţat vineri organizatorii competiţiei. Scopul este de a îmbunătăţi gestionarea leziunilor la nivelul capului, relatează L'Equipe.
 Jucătorii vor fi echipaţi cu proteze personalizate care vor transmite alerte în timpul jocului către echipa medicală pentru a le anunţa dacă este necesară o evaluare pe teren. ""Six Nations", uniunile şi federaţiile sale se concentrează pe un angajament pe întreg jocul pentru a acorda prioritate şi a inova în domeniul sănătăţii jucătorilor", a declarat Julie Paterson, director de rugby la Six Nations Rugby.
 "(Este vorba despre) a ne asigura că folosim cele mai noi tehnologii şi că ne îmbunătăţim procesele acolo unde este necesar pentru a proteja jucătorii." Protezele vor fi purtate atât la antrenamente, cât şi la meciuri, pe toată durata introducerii lor experimentale.
 Turneul celor Şase Naţiuni va avea loc în perioada 2 februarie - 16 martie.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Prelevare multi-organ şi ţesut, la Spitalul Clinic Judeţean de Urgenţă Târgu Mureş
social/sanatate
2024-01-12T20:44:09
Mai multe echipe de medici de la Târgu Mureş, Bucureşti şi Cluj, au prelevat, vineri, ficatul, rinichii şi os-tendon de la un pacient aflat în moarte cerebrală la Spitalul Clinic Judeţean de Urgenţă Târgu Mureş. Este vorba despre un bărbat de 35 de ani, internat în Secţia Clinică ATI, în urma unui abces cerebral.
 Potrivit unui comunicat de presă transmis, vineri, de Spitalul Clinic Judeţean de Urgenţă Târgu Mureş, ficatul prelevat a fost trimis la Bucureşti, la Institutul Clinic Fundeni, rinichii au fost trimişi la Institutul Clinic de Urologie şi Transplant Renal Cluj, iar ţesutul osteo-tendinos a fost trimis la Banca de ţesut Colentina Bucureşti.
 ”Intervenţiile de prelevare au fost realizate de echipe de prelevare de la Institutul Clinic Fundeni pentru ficat, coordonată Dr. Guenadyi Vatachki – Directorul Agenţiei Naţionale de Transplant, Institutul Clinic de Urologie şi Transplant Renal Cluj pentru rinichi, coordonată de Dr. Tudor Moisoiu, iar echipa de medici din cadrul Secţiei Clinice Ortopedie şi Traumatologie a Spitalului Clinic Judeţean de Urgenţă Târgu Mureş, coordonată de Dr. Fodor Pal (Dr. Cernit Virgiliu, Dr. Laszlo Orsolya, Dr. Dacher Daniel, Dr. Szabo Alpar, As. Bîndilă Gabriela şi infirmier Moldovan Horaţiu) au prelevat os-tendon”, a transmis unitatea medicală.
 Echipa Spitalului Clinic Judeţean de Urgenţă Târgu Mureş pentru declararea şi menţinerea donatorului, coordonată de Dr. Mihai Morariu, a fost formată din Dr. Săplăcan Irina, Dr. Haţegan Valeriu, As. Olescher Mădălina, As. Andrei Burghelea, As. Dorin Boca şi coordonatorul regional Dr. Oana Pitea
 ”Mulţumim familiei care a fost de acord cu prelevarea, transformând astfel moartea unui om drag într-o şansă la viaţă pentru alţi oameni, precum şi echipelor de prelevare care au făcut tot posibilul, prin profesionalism şi munca depusă, ca gestul familie să nu fie în zadar şi alţi pacienţi să primească şansă la o viaţă mai bună”, au transmis oficialii unităţăămedicale.

 Potrivit acestora, prelevarea realizată în cursul zilei de vinery este prima din anul 2024 din cadrul Spitalului Clinic Judeţean de Urgenţă Târgu Mureş.
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Handbal masculin, Campionatul European: România, înfrângere la debutul în grupa B
sport
2024-01-12T20:25:00
Naţionala de handbal masculin a României a fost învinsă vineri, la Mannheim, de reprezetantiva Austriei, scor 31-24 (15-14), în primul meci din grupa B a Campionatului European din Germania, la care tricolorii joacă după 28 de ani.


 Principalii marcatori ai partidei au fost Grigoraş 6 goluri, Stanciuc 4, Buzle 4, pentru România, respectiv Frimmel 6, Wagner 5, Hutecek 5, pentru Austria.
 România a fost egala Austriei în prima repriză şi a şi condus, 4-3 (min. 10), 8-7 (min. 16) şi 9-8 (min. 18), dar tot atunci a pierdut cu cartonaş roşu singura extremă stânga din lotul pentru acest meci, Nicuşor Negru (min. 14), precum şi pe centrul Liviu Caba (min. 25), în urma unor faulturi dure asupra unor adversari.
 Portarul Ionuţ Iancu a ţinut România în joc prin intervenţiile spectaculoase (9 doar în prima repriză şi 14 în total), însă strategia în jocul tricolorilor a avut de suferit şi din cauza multiplelor schimbări de jucători operate de antrenorul Xavi Pascual, de care  Austria a profitat până la urmă şi a avut câştig de cauză.
 Vineri seară se va disputa şi a doua confruntare din prima etapă a grupei B, între Spania şi Croaţia.

 România va disputa următorul meci duminică, în compania Spaniei (ora 19.00), iar al treilea va fi în 16 ianuarie, cu Croaţia (19.00).
 Celelalte grupe au componenţa: Franţa, Macedonia de Nord, Elveţia, Germania (A), Islanda, Ungaria, Serbia, Muntenegru (C), Norvegia, Slovenia, Polonia, Insulele Feroe (D), Suedia, Ţările de Jos, Bosnia, Georgia (E) şi Danemarca, Portugalia, Cehia, Grecia (F).
 Primele două clasate se vor califica în grupele principale, în care meciurile se vor juca în intervalul 17-24 ianuarie, la Hamburg şi Koln. De acolo, tot primele două clasate vor merge mai departe, adică în semifinalele din 26 ianuarie, pentru ca partidele pentru medalii să aibă loc în 28 ianuarie, toate disputele fiind programate la Koln.
 Naţionala României a participat ultima dată la un turneu final de Campionat European la ediţia din 1996, când s-a clasat pe locul 9 din 12 echipe participante.
 Titlul european a fost câştigat în 2022 de Suedia.
   
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Grindeanu: E destul de ciudat să ai toate tipurile de alegeri / PSD va avea propriul candidat la prezidenţiale / Ce spune despre o finală Marcel Ciolacu – Nicolae Ciucă în turul doi, dar şi despre Klaus Iohannis preşedinte al Consiliului European
politic-intern
2024-01-12T19:59:00
Prim-vicepreşedintele PSD, Sorin Grindeanu, a afirmat, vineri seară, că este ”destul de ciudat” să ai un an cu toate tipurile de alegeri, dar a afirmat că ţinta PSD este să câştige toate scrutinele. În orice scenariu, Grindeanu afirmă că PSD va avea propriul candidat la alegerile prezidenţiale, iar în eventualitatea unei finale între Marcel Ciolacu şi Nicolae Ciucă, ”indubitabil” ar câştiga liderul PSD.
 ”Pe mine ce mă interesează, şi pe colegii mei din PSD, este următorul lucru: că or fi că n-or fi comasate, să câştigăm toate alegerile. Asta este ţinta noastră”, a afirmat, vineri seară, la Digi 24, Sorin Grindeanu.
 Prim-vicepreşedintele PSD afirmă că ”ar fi puţin ciudat să faci localele cu prezidenţialele”, întrebat despre diferite variante de comasare a alegerilor.
 ”E destul de ciudat să ai toate tipurile de alegeri, fiindcă e clar că cele mai grele, ca de obicei, sunt primele care vin. Par neinteresante europarlamentarele, dar cele mai importante sunt primele, iar PSD îşi doreşte să le câştige”, a mai declarat Grindeanu, adâugând că, ”PSD va avea candidat la preşedinte, indiferent de scenariu”.
 Întrebat despre scenariul în care preşedintele Klaus Iohannis ar prelua funcţia de conducere a Consiliului european, Grindeanu a afirmat: ”Mi-e greu, nu ştiu, nu ştiu care e raportul de forţe. Orice român care se află într-o funcţie de asemenea vizibilitate eu cred că face bine ţării, doar că lucrurile se şi negociază”.

 Grindeanu crede că rezultatul alegerilor europarlamentare va fi definitoriu pentru acest scenariu.
 Întrebat despre liderul PNL, Nicolae Ciucă, Grindeanu a precizat că, administrativ, a lucrat bine cu el.
 ”Politic, nu e treaba mea să-mi dau cu părerea”, a declarat Grindeanu.
 În ceea ce priveşte o eventuală finală la alegerile prezidenţiale între Marcel Ciolacu şi Nicolae Ciucă, Grindeanu crede că liderul PSD ar ieşi câştigător.
 ”Marcel Ciolacu, detaşat. Pentru că, pe toate componentele....e mai bun Marcel Ciolacu decât Nicolae Ciucă: indubibabil”, a mai afirmat Grindeanu.
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministerul Familiei, Tineretului şi Egalităţii de Şanse organizează tabere de iarnă pentru studenţi
social
2024-01-12T19:41:00
Ministerul Familiei, Tineretului şi Egalităţii de Şanse - Direcţia Generală Tineret, organizează, prin Casele de Cultură ale Studenţilor şi Complexul Cultural Sportiv Studenţesc „TEI” tabere studenţeşti în perioada vacanţelor de iarnă.
 În taberele de iarnă se pot înscrie studenţii care urmează cursuri universitare – licenţă, master şi doctorat din instituţiile de învăţamânt superior de stat, mai arată comunicatul de presă al Ministerului Familiei.
 Studenţii sunt selectaţi de către fiecare instituţie de învăţământ în parte, în funcţie de o serie de criterii: cazuri sociale, studenţi cu rezultate deosebite la învăţătură, studenţi care activează în cadrul Caselor de Cultură ale Studenţilor ce s-au evidenţiat prin activităţi cultural-artistice, etc.
 În perioada taberelor studenţeşti de iarnă, studenţii beneficiază în mod gratuit de cazare şi masă. Taberele studenţeşti de iarnă organizate de MFTES se desfăşoară la munte, stabilirea locaţiilor se face în urma consultării cu toate organizaţiile studenţeşti, legal constituite, din centrele universitare arondate şi a studenţilor reprezentanţi în Consiliile de Administraţie ale CCS/CCSS Tei.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministerul Familiei organizează, în perioada 15 ianuarie - 3 noiembrie, Concursul naţional de proiecte de tineret şi studenţi / Bugetul alocat este de 3 milioane lei
social
2024-01-12T19:39:05
Ministerul Familiei, Tineretului şi Egalităţii de Şanse organizează, în perioada 15 ianuarie - 03 noiembrie, Concursul naţional de proiecte de tineret şi studenţi. Bugetul total alocat este de 3.000.000 lei, repartizat astfel: 1.500.000 lei, pentru linia de finanţare destinată proiectelor de tineret şi 1.500.000 lei, pentru linia de finanţare destinată proiectelor studenţeşti. Limita maximă pe proiect este 150.000 lei.  
 Priorităţile Concursului naţional de proiecte de tineret şi studenţi sunt următoarele:
 - Dezvoltarea responsabilităţii sociale şi individuale a tinerilor şi facilitarea accesului egal al tinerilor la drepturi;
 - Dezvoltarea competenţelor tinerilor corelate cu dimensiunea de mediu a dezvoltării durabile; Dezvoltarea competenţelor necesare pentru o mai bună incluziune socială şi inserţie profesională, în special a competenţelor digitale;
 Perioada de depunere a proiectelor este 25 ianuarie-15 februarie 2024., mai indică sursa citată.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - Ilfov: Circulaţia reluată parţial, pe DN 2, în zona Afumaţi, unde protestatarii au ieşit din maşini
eveniment
2024-01-12T19:31:00
Circulaţia a fost reluată parţia, vineri seară, pe DN 2, în zona Afumaţi judeţul Ilfov, unde protestatarii au ieşit din maşini şi stau pe carosabil.
 UPDATE:  ”Centrul Infotrafic din Inspectoratul General al Poliţiei Române informează că circulaţia rutieră a fost reluată parţial pe DN 2, în localitatea Afumaţi, judeţul Ilfov, pe cele 2 benzi ale sensului de mers către Urziceni, traficul desfăşurându-se pe câte o bandă pentru fiecare direcţie”, a transmis Centrul Infotrafic. 
 ŞTIRE INIŢIALĂ: ”Centrul Infotrafic din Inspectoratul General al Poliţiei Române informează că, în contextul protestelor transportatorilor rutieri/fermieri, care au circulat cu viteză redusă pe timpul zilei pe DN 2 şi Centura Capitalei, îngreunând traficul, la această oră conducătorii autovehiculelor prezente pentru manifestare au coborât din acestea şi protestează pedestru”, a transmis, vineri seară, Centrul Infotrafic.
 Sursa citată a precizat că protestatarii blochează circulaţia pe ambele sensuri de mers ale DN 2, în localitatea Afumaţi, la limita cu oraşul Voluntari.
 Anterior, protestatarii care au participat la discuţia cu premierul Marcel Ciolacu au anunţat că manifestarea va continua, dar decizia de a rămâne în stradă aparţine fiecăruia.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Grindeanu: Faptul că în acest moment ajungem să spunem că opoziţia în România e reprezentată de Simion şi Şoşoacă e cauzat şi de modul avion în care fac politică cei de la USR
politic-intern
2024-01-12T19:27:00
Prim-vicepreşedintele PSD, Sorin Grindeanu, a afirmat, vineri seară, că ”o parte a opoziţiei este pe mod avion, nu există”, referindu-se la USR. Potrivit acestuia, în acest condiţii s-a produs ascensiunea AUR şi a Dianei Şoşoacă. Grindeanu crede că aprtidele mari au toate vina de a nu explica oamenilor exact ce ar însemna ieşirea din Uniunea Europeană.  
 ”Există o parte a opoziţiei care parcă este pe mod avion, nu există. Domnii de la USR sunt pe mod avion în acest moment. Nu ştiu decât să spună despre Justiţie, dar când a fost vorba despre Vlad Voiculescu – mod avion”, a declarat, vineri seară, la Digi 24, Sorin Grindeanu.
 Prim-vicepreşedintele PSD crede că ”dacă nu ştii să-ţi faci treaba de opoziţie, o acaparează altcineva care, în cazul ăsta, e reprezentată de cei doi”.
 ”Faptul că derapăm pe o zonă populistă şi faptul că în acest moment ajungem să spunem că opoziţia în România e reprezentată de Simion şi Şoşoacă e cauzată şi de modul avion în care fac politică cei de la USR”, a adăugat Sorin Grindeanu.
 Acesta acuză USR că nu ştie decât să critice nefundamentat, fără să vină cu politici publice şi cu proiecte.

 De asemenea, Grindeanu crede că partidele mari sunt vinovate că nu contracarează mai des şi mai clar discursul lui George Simion şi al Dianei Şoşoacă şi să explice clar oamenilor ce ar însemna ieşirea din Uniunea Europeană.
  
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Zeci de ”terorişti” ucişi în Fâşia Gaza, anunţă armata israeliană. Cel mai mare spital din enclavă, Al Shifaa de la Gaza, şi-a reluat parţial activitatea, anunţă OMS. Internetul şi telefonia, tăiate din nou complet
externe
2024-01-12T19:23:00
Zeci de ”terorişti” au fost ucişi la Khan Yunis (sud) şi Maghazi (centru), în Fâşia Gaza, bombardată intensiv, anunţă armata israeliană, relatează AFP.
 Ministerul Sănătăţii al Hamas anunţă că ”peste 59 de morţi şi zeci de răniţi au fost conduşi la spitale în urma unor atacuri”, în noaptea de joi spre vineri, ”în mai multe sectoare”.
 ”Zeci de terorişti” au fost ucişi la Khan Yunis şi Maghazi, în centru, ”inclusiv ofiţeri din Unitatea Nukhba (elită, în arabă)”, anunţă armata israeliană.
 Un atac cu dronă a avut loc la Bureij, în centrul enclavei, precizează armata.
 La Khan Yunis, a fost ucis ”un ofiţer din cadrul Unităţii Nukhba care a participat la masacrul de la 7 octombrie”, potrivit aceleiaşi surse.

 Ministerul Sănătăţii al Hamas a anunţat miercuri un bilanţ de 23.708 de morţi, majoritatea copii, adolescenţi şi femei de la începutul războiului în enclavă, şi de 60.005 de răniţi.
 ”Multe persoane sunt blocate în continuare sub dărâmături, iar salvatori nu pot ajunge la ele”, potrivit aceleiaşi surse.
 O medie de 250 de morţi pe zi, Războiul din Fâşia Gaza este ”semnificativ superioară” celei a oricărui alt conflict recent - ”din Siria (96,5 morţi pe zi), Sudan (51,6), Irak (50,8), Ucraina (43,9), Afganistan (23,8) sau Yemen (15,8)”, denunţă Exam.
 Acest ONG subliniază într-un comunicat că situaţia umanitară a celor 2,4 milioane de locuitori ai Fâşiei Gaza, deja catastrofală, s-a agravat din cauza frigului.
 Cel mai mare spital din Fâşia Gaza - Al Shifaa situat în oraşul Gaza (nord) - a reuşit să-şi reia parţial activitatea, anunţă pe X directorul Organizaţiei Mondiale a Sănătăţii (OMS) Tedros Adhanom Ghebreyesus.
 After more than two weeks, @WHO team and partners were able to reach Al-Shifa hospital in northern #Gaza today and deliver 9300 litres of fuel and medical supplies to cover 1000 trauma and 100 kidney dialysis patients.  The team reported that Al-Shifa, previously Gaza's premier… pic.twitter.com/D6u4qhTwLT
 O echipă OMS a reuşit să livreze ”9.300 de litri de combustibili şi furnituri medicale în vederea îngrijirii a 1.000 de pacienţi victime ale unor traumatisme şi a 100 de pacienţi care necesită dializă”, anunţă el.
 ”Regretăm să anunţăm că toate serviciile de telecomunicaţii din Fâşia Gaza au fost întrerupte din cauza agresiunii în curs”, a anunţat vineri, pe X, operatorul palestinian Paltel.
 ”Gaza este din nou ruptă de lume”, denunţă Paltel.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Marius Copil a ratat calificarea în finală la Oeiras
sport
2024-01-12T19:21:28
Marius Copil, locul 322 ATP, a ratat, vineri, calificarea în finala turneului challenger de la Oeiras (Portugalia).
 Copil a fost învins în semifinale de americanul Martin Damm, numărul 255 mondial şi favorit 6, scor 6-3, 6-7 (5), 7-5. Meciul a durat două ore şi 11 minute.
 Premiul pentru participarea în semifinale este de 3.565 de euro şi 22 de puncte.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Transporturilor, mirat de faptul că s-a ajuns direct la acţiuni de protest din partea transportatirlor care nu au solicitat nicio discuţie înainte de a ieşi în stradă / Grindeanu: Toată lumea în această ţară trebuie să respecte legea
economic
2024-01-12T19:10:00
Ministrul Transporturilor, Sorin Grindeanu, califică drept ”ciudat” faptul că transportatorii au decis să iasă direct în stradă, înainte de a solicita o discuţie pe tema revendicărilor pe care le au, chiar dacă parte dintre ele nu pot fi rezolvate de ministerul pe care-l conduce.
 Ministrul Transporturilor, Sorin Grindeanu, a declarat, vineri seară, la Digi 24, că este bine că transportatorii şi fermierii au un dialog cu premierul şi cu oficiali guvernamentali.
 ”E foarte bine că există acest dialog. Mi-aş fi dorit ca lucrul acesta să se întâmple înainte, nu să se înceapă cu acţiuni de acest tip”, a declarat Grindeanu.
 Ministrul a precizat că nu a primit nicio solicitare de dialog din partea protestatarilor în ultimele două-trei săptămâni.
 ”Să se înceapă direct cu acţiuni de tipul acesta este cel puţin ciudat. Cel mai important lucru ar fi să se găsească soluţii”, a adăugat ministrul Transporturilor.

 În ceea ce priveşte rezultatul discuţiilor de la Palatul Victoria, Grindeanu a afirmat că probabil că unul dintre grupurile de lucru care vor fi constituite va fi pe zona de Transporturi.
 ”Toată lumea în această ţară trebuie să respecte legea. Am văzut că îşi doresc să intre în Bucureşti fără a avea autorizaţie. Cred că atunci când vrei să fii conform legii, când vrei să fii ascultat şi respectat, în primul rând trebuie să respecţi cadrul legal (...) Am contactat o parte dintre asociaţii...parte dintre ei erau puţin miraţi că s-a ajuns direct la acţiuni mai radicale, aşa cum le vedem acum”, a adăugat ministrul Transporturilor.
 Acesta explică faptul că RCA-ul nu ţine de ministerul pe care-l coduce, nici vămile, doar cântarele din punctele de trecere a frontierelor.
 Sorin Grindeanu a mai afirmat că i se pare normal ca mărfurile să fie cântărite în vămi, i se pare normal să se plătească rovinietă, iar parte  dintre transportatori nu vor să existe GPS-uri pe maşini.
  
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cristian Pistol: Pe data de 15 martie vor începe lucrările pentru proiectarea şi execuţia Secţiunii Suplacu de Barcău – Chiribiş, a Autostrăzii Transilvania
economic
2024-01-12T18:55:41
Directorul CNAIR, Cristian Pistol, anunţă, vineri seară, că, în 15 martie, vor începe lucrările pentru proiectarea şi execuţia Secţiunii Suplacu de Barcău – Chiribiş, a Autostrăzii Transilvania.
 Potrivit datelor transmise de cirectorul CNAIR, pentru finalizarea construcţiei celor 26,35 km Antreprenorul român (Construcţii Erbaşu SA) are la dispoziţie 24 de luni (6 luni proiectare şi 18 luni execuţie lucrări).
 Contractul în valoare de 884,12 milioane de lei, fără TVA (finanţat prin  PT), a fost semnat în luna noiembrie a anului trecut.â
 ”Pe traseul secţiunii de autostradă Suplacu de Barcău - Chiribiş se vor construi inclusiv 8 poduri, 8 pasaje şi 3 viaducte”, a transmis Pistol.
 Ministrul Transporturilor, Sorin Grindeanu, anunţa, în luna septembrie a anunşui trecut, că încă o secţiune din Autostrada Transilvania are constructor desemnat, iar cconstructorul român are la dispoziţie 884,12 milioane de lei (fără TVA) şi 24 de luni pentru finalizarea lucrărilor pe secţiunea Suplacu de Barcău-Chiribiş, de 26,35 km.

  
  
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Mircea Geoană: Sub nicio formă nu vedem condiţii şi nu vom putea accepta ca Rusia să revină pe graniţa României
politic-intern
2024-01-12T18:55:00
Secretarul general adjunct al NATO Mircea Geoană, a precizat că Alianţa este încrezătoare în ceea ce priveşte aprobarea noului ajutor financiar pentru Ucraina în Congresul SUA, după negocierile celor două mari partide americane. El a mai spus că „sub nicio formă nu vedem condiţii şi nu vom putea accepta ca Rusia să revină pe graniţa României”. Acesta a mai făcut apel „la pregătirea pentru un război de lungă durată”, însă a adăugat că „nu vedem de nicio parte capabilitatea militară de a putea să aibă o victorie decisivă într-un sens sau celălalt”.
 „Nu cred că vom avea dificultăţi masive din punctul de vedere al finanţării efortului ucrainean, care este şi efortul nostru.  Vedem în acest moment un adevărat război industrial, în paralel cu cel atât de brutal şi nemilos pe care îl vedem şi care se întâmplă în Ucraina de doi ani de zile. Deci nu avem atât de mult o problemă de finanţare, apar sincope depăşibile, dar avem o problemă de capacitate industrială în principal în Europa, pentru că de 30 de ani am colectat, inclusiv România, dividendele păcii şi am crezut că după terminarea Războiului Rece lucrurile vor fi liniştite şi calme. (...) Economia de război a Rusiei satisface nevoile de astăzi”, a declarat Mircea Geoană, vineri la Digi 24.
 „În plus, de o manieră totalmente în afara legii internaţionale, Coreea de Nord, Iranul promit sau deja trimit armament suplimentar pentru Rusia împotriva ucrainenilor”, a continuat secretarul general adjunct al NATO.
 „Avem o conversaţie extrem de energică şi pozitivă cu industria de apărare, care produce echipamente de dublă întrebuinţare, pentru că avem nevoie nu doar de muniţie şi de artilerie, avem nevoie şi de tehnologie, de cyber, de mai multe lucruri pentru a putea să-i convingem, în metode de economie de piaţă, să producă mai mult în termene mai strânse. Pentru asta NATO a adoptat la Vilnius un plan de acţiune de producţie militară care este ghidul”, a completat Geoană.
 El a adăugat că vrea să transmită un semnal de încredere şi predictibilitate.

 „Aşa cum poate unii dintre noi, la începutul războiului, acum aproape 3 ani de zile, am considerat că în două săptămâni ruşii ocupă Kievul, noi am spus «Nu, Ucraina are capacitate să reziste», după cum am fost poate prea entuziaşti, optimişti la începutul ofensivei ucrainene de acum câteva luni, din primăvara anului trecut. Fac un apel să nu cădem în latura cealaltă de pesimism exagerat, pentru că Ucraina are resurse suficiente ca să poată să susţină acest război, să aibă succes. Nu există sub nicio formă un risc ca în situaţia de azi, cu resursele militare ruseşti, cu producţia militară rusească, cu modul de operare al Federaţiei Ruse, ei Rusia pierd 300 de militari pe zi, mii de vehicule blindate, sute de avioane. Nu sunt într-o situaţie grozavă.  Apelul meu este la pregătirea pentru un război de lungă durată, va dura. Nu se va întâmpla în 2024, probabil că nici în 2025. Nu vedem de nicio parte capabilitatea militară de a putea să aibă o victorie decisivă într-un sens sau celălalt. Ne aşteptăm la un război prelungit cu mici ofensive, contraofensive, cu teritoriu câştigat şi pierdut”, a mai explicat secretarul general adjunct al NATO.
 Acesta a mai precizat că „ucrainenii, cu sprijinul nostru, au reuşit să recupereze 50% din teritoriul ocupat de ruşi iniţial”, ceea ce „nu e puţin lucru”.
 „Sub nicio formă nu vedem condiţii şi nu vom putea accepta ca Rusia să revină pe graniţa României. Avem nevoie de Ucraina care să stea în picioare, de Republica Moldova care să vină în Europa, de Georgia care să vină în comunitatea euro-atlantică”, a conchis Geoană.
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Maia Sandu a vizitat expoziţia Brâncuşi de la Muzeul Naţional de Artă din Timişoara - FOTO
politic-intern
2024-01-12T18:48:59
Preşedintele Republicii Moldova, Maia Sandu, a discutat, vineri, în cadrul unei întrevederi desfăşurate la Muzeul Naţional de Artă Timişoara, cu liderul Consiliului Judeţean Timiş, Alin Nica, despre promovarea culturii ca bază pentru o societate sănătoasă şi performantă, precum şi despre parcursul european al statului moldovean. Maia Sandu a vizitat şi expoziţia ”Brâncuşi: surse româneşti şi perspective universale” care este în desfăşurare la Muzeul Naţional de Artă Timişoara.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Geoană, chestionat dacă există pericolul ca Rusia să atace Republica Moldova: Militar nu are motive de îngriorare. Un război hibrid total este de interes vital şi pentru Rusia
politic-intern
2024-01-12T18:46:00
Secretarul general adjunct al NATO Mircea Geoană a afirmat, chestionat dacă există pericolul ca Federaţia Rusă să atace Republica Moldova, că această ţară nu are motive de îngrijorare din perspectivă militară, însă „un război hibrid total, într-un an cu alegeri prezidenţiale,  este de interes vital şi pentru Rusia”.
 „Militar, nu au resurse. Planul iniţial era ocuparea Kievului şi ocuparea Odesei, încercuire prin Transnistria şi prinderea Ucrainei într-o menghină. Ăsta a fost planul militar iniţial. El a eşuat şi nu se va întâmpla. Militar, Republica Moldova nu are motive de îngrijorare. Din punctul de vedere al unui atac hibrid, al unui război hibrid total. Mai ales că alegerile prezidenţiale din Republica Moldova, unde Maia Sandu conduce cu atât de mult succes drumul proeuropean al fraţilor de peste Prut este de interes vital şi pentru Rusia. De aceea, Republica Moldova este un partener comun al NATO şi al UE. Lucrăm împreună, inclusiv în planul luptei împotriva dezinformării şi-i ajutăm să aibă rezilienţă sporită, la atacuri cibernetice, la dezinformare şi la încercarea disperată a Rusiei, prin cozi de topor din Moldova, să oprească drumul proeuropean al Republicii Moldova”, a declarat Mircea Geoană, întrebat dacă există pericolul ca Rusia să atace Republica Moldova, vineri la Digi 24.
 El a completat că şansa integării Republicii Moldova în Uniunea Europeană „nu vine decât de două ori pe secol”.
 „Dincolo de faptul că suntem români şi ţinem la oamenii de acolo - ne sunt fraţi şi surori. O astfel de şansă pentru Republica Moldova nu vine decât de două ori pe secol. A fost o şansă la primul război din Transnistria. S-a dus cum s-a dus. Asta a fost. Iar asta e a doua şansă. Noi toţi avem tot interesul ca Moldova şi Ucraina să vină către Europa”, a mai spus Geoană.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Noul şef al diplomaţiei franceze, Stéphane Séjourné, în drum spre Kiev, unde urmează să fie primit de Zelenski
externe
2024-01-12T18:45:17
Noul ministrul francez de Externe Stéphane Séjourné ”se află în drum către Kiev”, unde urmează să fie primit de către preşedintele ucrainean Volodimir Zelenski, în semn de susţinere a Ucrainei împotriva Rusiei, anunţă vineri anturajul noului şef al diplomaţiei franceze, relatează AFP.
 Această întâlnire a fost programată anterior cu fostul ministru francez de Externe Catherine Colonna.
 Ea are loc după remanierea Guvernului de către Emmanuel Macron şi numirea lui Stéphane Séjourné la Quai d'Orsay.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Mircea Geoană, întrebat dacă va candida la prezidenţiale: Am un job de făcut la NATO. România are în faţă alegerile cele mai importante din ultimii 25 de ani
politic-intern
2024-01-12T18:37:52
Secretarul general adjunct al NATO Mircea Geoană a declarat, chestionat dacă va candida la alegerile prezidenţiale, că are o treabă foarte importantă de făcut în momentul de faţă la NATO şi consideră că în acest an va fi pentru România, din punct de vedere politic şi electoral, „cea mai importantă scadenţă electorală din ultimii 25 de ani”.
 „Pot să spun un singur lucru şi anume că din ceea ce văd, din ceea ce ştiu şi pentru România 2024 politic şi electoral va fi cea mai importantă scadenţă electorală din ultimii 25 de ani. Fără niciun fel de îndoială. Cu privire la mine, rămân pe poziţia pe care o ştiţi deja. Am un job de făcut la NATO, avem de pregătit un Summit extrem de important în iulie şi când voi avea mai multă claritate şi libertate, dacă mă invitaţi, voi fi în măsură să vă răspund poate puţin mai precis”, a declarat Mircea Geoană, întrebat dacă va candida la alegerile prezidenţiale de anul acesta, vineri la Digi 24.
 El a reiterat că are o muncă importantă de realizat la NATO.
 „Haideţi să ne vedem de treaba noastră acum. Am un job important. Este important să ne facem treaba, fiecare la locul său, iar România are în faţă alegerile cele mai importante din ultimii 25 de ani”, a completat Geoană.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Maraton la -52 de grade Celsius în Siberia 
sport
2024-01-12T18:36:57
Un grup de ruşi a participat vineri la una dintre cele mai extreme competiţii de alergare din lume - un maraton desfăşurat la -52 de grade Celsius, relatează Reuters.
 Alergătorii au fost supuşi unor controale medicale înainte de startul evenimentului din Oymyakon, o aşezare din Siberia, şi au primit supă, ceai cald şi gustări la punctele de alimentare de pe traseu.
 38 de persoane au concurat în probele de maraton şi semimaraton, potrivit presei locale.
 Alisa Matveeva, care a alergat la semimaraton, a declarat că experienţa a fost "înfricoşătoare", deoarece cea mai scăzută temperatură la care s-a antrenat până acum a fost de -20C la Moscova.
 "A fost greu să alerg în primii 10 km. Apoi a fost mai uşor, pentru că deja înţelegi cum să respiri, îţi aminteşti că trebuie să îţi îndepărtezi gheaţa de pe ochi, pentru că ţi se acoperă ochii", a declarat ea. "Mă bucur foarte mult că am purtat o mască termică şi tălpile încălzite, chiar m-au salvat".

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Consiliul Judeţean Suceava: Bugetul pe 2024 este cel mai mare din istoria Consiliului Judeţean, 205 milioane euro, cu o creştere de 4% faţă de anul trecut / Principalele prevederi ale prpiectului 


economic
2024-01-12T18:34:11
Preşedintele Consiliului Judeţean Suceava, Gheorghe Flutur, a finalizat proiectul de buget pentru 2024, iar oficialii instituţiei anunţă că valoarea acestuia ajunge la 205 milioane de euro, mai mare cu 4% faţă de anul trecut, fiind cel mai mare buget din istoria instituţiei.


 ”După consultări avute cu instituţiile subordonate, preşedintele CJ Suceava anunţă finalizarea proiectului de Buget pe 2024. Bugetul pe 2024 este cel mai mare din istoria Consiliului Judeţean - 1,019 miliarde lei (205 milioane euro), cu o creştere de 4% faţă de anul trecut”, au transmis, vineri seară, oficialii Consiliului Judeţean Suceava.
 Potrivit acestora, linia de forţă a Bugetului pe acest an este capitolul dezvoltare, cu alocare de 125 milioane euro, însemnând 61% din total Buget, cu o creşte de 21% făţă de anul trecut (creştere cu 111 milioane lei).
 ”La acest capitol, ponderea cea mai mare, 43%, o reprezintă sumele prevăzute pentru lucrări la drumurile judeţene, 87 milioane euro. Un procent de 33% (67 milioane euro) se alocă pentru susţinerea proiectelor europene. Spitalul Clinic Judeţean de Urgenţă "Sf. Ioan cel Nou" Suceava va beneficia şi în acest an de o susţinere financiară considerabilă din partea CJ Suceava. Se propune alocarea a 10 milioane de euro pentru finalizarea lucrărilor la noul pavilion de la oncologie, vechiul pavilion urmând a fi transformat pentru a se organiza activitatea medicală pentru un nouă procedură de tratament, bazată pe izotopi”, au mai transmis oficialii CJ Suceava.
 Aceştia precizează că, la Spitalul Nou se are în vedere extinderea UPU şi înfiinţarea unei săli de operaţii politraumă care va permite intervenţia echipelor chirurgicale complexe pentru tratarea cazurilor de politraumatisme severe. Este prevăzută, de asemenea, extinderea ATI, inclusiv cu paturi pentru arşi.

 Pentru Aeroportul Internaţional ,”Ştefan cel Mare" Suceava sunt prevăzute fonduri pentru organizarea fluxurilor pentru a răspunde cerinţelor Schengen şi pentru extinderea parcării cu 200 locuri. De asemenea, se va întocmi documentaţia pentru construirea terminalului T3 pentru pasageri, precum şi a unui terminal cargo.
 Pentru asistenţa socială se alocă 33 milioane euro (16%), prin care se asigură integral funcţionarea, având în vedere, de asemenea, o serie de investiţii, inclusiv clădiri.
 ”Se alocă 2,5 milioane euro pentru realizarea punctului de operare aeromedicală de la Câmpulung Moldovenesc care va fi deservit de un elicopter SMURD, pentru a se asigura intervenţia 24/24 ore pentru întreg judeţul Suceava. Cu privire la lucrările la drumuri, este prevăzută alocarea de fonduri pentru cele destinate deschiderii judeţului către vecini, lucru ce va contribui la dezvoltarea turismului (la Mălini, cu acces către Poiana Largului, Vatra Dornei - Panaci - Bilbor) sau pentru dezvoltarea altor rute turistice (drumul Slătioara - Câmpulung Moldovenesc). Este bugetat şi noul drum către Aeroport, cel prin Burdujeni”, au mai transmis oficialii instituţiei.
 De asemenea, aceştia anunţă lucrări ample la Cetatea de Scaun a Sucevei pentru care noi alocăm finanţarea necesară.
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Polo, CE masculin: România, înfrângere cu Spania în sferturi şi va juca pentru locurile 5-8
sport
2024-01-12T18:28:32
Naţionala masculină de polo a României a fost învinsă vineri, la Zagreb, de reprezentativa Spaniei, scor 24-7, în sferturile de finală ale Campionatului European. Tricolorii vor juca astfel pentru clasarea finală pe locurile 5-8. În semifinale s-a mai calificat, tot vineri, Ungaria.  


 Scorul pe reprize a fost 6-2, 4-2, 7-1, 7-2.
 În grupa D, tricolorii au obţinut rezultatele 12-8 cu Olanda, 13-5 cu Slovenia şi 8-7 cu Slovacia. Astfel, au încheiat pe primul loc şi au jucat în play-off, cu Georgia, de care au dispus cu 18-11, obţinând calificarea în sferturi. Această performanţă le-a adus şi biletul pentru Campionatul Mondial, din 2-18 februarie, de la Doha.
 Revenind la CE din Croaţia, tot vineri, s-a mai jucat sfertul dintre Ungaria – Serbia 15-14, iar ultimele două dispute vor fi între Croaţia – Grecia şi Italia – Muntenegru. Urmează meciurile pentru locurile 5-8 şi semifinalele, în 14 ianuarie, respectiv finalele pentru medalii, în 16 ianuarie.
 Campioana europeană din 2024 va obţine şi calificarea la Jocurile Olimpice de la Paris.

 La ediţia CE din 2022, România s-a clasat pe locul 10.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Şapte suspecţi într-un plan de atentat terorist, dejucat în decembrie în Danemarca, ”au legături cu Hamasul”, anunţă poliţia 
externe
2024-01-12T18:28:00
Şapte persoane suspectate de pregătirea unui atentat terorist - dejucat - de poliţie în Danemarca, în decembrie, au legături cu mişcarea islamistă palestiniană Hamas, anunţă vineri poliţia daneză, relatează AFP.
 Procurorul danez Anders Larsson a anunţat într-o audiere la Curtea de Apel (Østre Landsret) de la Copenhaga că acest caz ”are legături cu Hamasul”, declară AFP poliţia daneză.
 Poliţia nu oferă niciun alt detaliu, în contextul în care procedura se desfăşoară cu uşile închise.
 Danemarca anunţa la 14 decembrie arestarea a trei persoane, în cadrul unei anchete cu privire la un plan al unui atentat terorist.
 În total, şapte persoane sunt suspectate în prezent de faptul că sunt implicate în acest plan.

 În urma anunţării acestei operaţiuni a poliţiei - în cooperare cu serviciile daneze de informaţii PET - , Israelul declara atunci că suspecţăii arestaţi în Danemarca acţionau ”în numele Hamas”.
 Această acuzaţie nu a fost confirmată la acea vreme de către autorităţile daneze.
 ”Ameninţarea teroristă care apasă asupra Danemarcei este, din nefericire, gravă, dar, din fericire, dispunem (...) de o poliţie şi de servicii de informaţii competente şi vigilente care fac tot ce le stă în putere, zilnic, pentru a ne asigura securitatea”, declară ministrul danez al Justiţiei Peter Hummelgaard, citat de agenţia de presă Ritzau.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ciolacu, după întâlnirea cu transportatorii şi fermierii: După ce am centralizat doleanţele, trebuie să găsim soluţiile, în grupuri de lucru din care să facă parte toţi cei care cunosc în detaliu fiecare nemulţumire semnalată / Protestele continuă
politic-intern
2024-01-12T18:27:00
Premierul Marcel Ciolacu a avut, vineri la Palatul Victoria, consultări cu reprezentanţii transportatorilor şi fermierilor, în care au fost analizate problemele semnalate de reprezentanţii celor două sectoare de activitate, soluţiile legale în acord cu normele la nivel european, precum şi modalitatea de aprobare a acestora. Cu toate acestea, transportatorii şi agricultorii care au participat la discuţiile cu şeful Executivului au anunţat, la finalul întâlnirii, că li s-a promis că vor exista grupuri de lucru are vor analiza cele 40 de revendicări, dar protestul va continua, decizia de a rămâne în stradă fiind a fiecăruia dintre participanţi.
 „V-am invitat la discuţii pentru că doar prin dialog şi stând împreună la aceeaşi masă vom găsi rezolvare la problemele pe care le-aţi ridicat. Şi noi, la Guvern, şi dumneavoastră, ne dorim ca lucrurile să meargă cât mai eficient. Din partea Guvernului avem toată deschiderea să găsim soluţiile potrivite, corecte şi aplicabile. Pentru asta, după ce am centralizat doleanţele, trebuie să găsim soluţiile, în grupuri de lucru din care să facă parte toţi cei care cunosc în detaliu fiecare nemulţumire semnalată”, a afirmat Marcel Ciolacu, potrivit comunicatului de presă al Executivului.
 A fost stabilit un calendar strâns de întâlniri punctuale cu ministerele şi instituţiile cu atribuţii în soluţionarea unora dintre aspectele discutate în cadrul întâlnirii.
 Sursa menţionată a adăugat că dialogul va continua pe marginea soluţiilor care ar putea implica modificări legislative, astfel încât să fie pregătite, agreate şi avizate proiectele de acte normative într-un timp cât mai scurt.

 De asemenea, la consultări au participat prefectul Municipiului Bucureşti, Rareş Hopincă, şi reprezentanţi ai Prefecturii Capitalei.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Transportatorii şi fermierii anunţă după discuţiile cu Ciolacu că vor continua protestul, decizia de a rămâne în stradă fiind a fiecăruia dintre participanţi
economic
2024-01-12T18:19:00
Transportatorii şi agricultorii care au participat la discuţiile cu premierul Marcel Ciolacu au anunţat, la finalul întâlnirii, că li s-a promis că vor exista grupuri de lucru are vor analiza cele 40 de revendicări, dar protestul va continua, decizia de a rămâne în stradă fiind a fiecăruia dintre participanţi. 


 ”În urma întâlnirii cu primul ministru al României şi prezentarea problemelor pe care le avem (...) am primit promisiuni verbale că vor fi înfiinţate grupuri de lucru cu ministerele de resort şi instituţiile implicate în problemele noastre, începând de luni, 15.01.2024. Decizia de a continua protestul aparţine fiecăruia care este în stradă. Noi personal am hotărât că vom rămâne în stradă”, au anunţat participanţii la întâlnirea cu premierul Marcel Ciolacu, la finalul acesteia.
 Întrebaţi ce ar dori concret, reprezentanţii protestatarilor au transmis: ”Plus o valoare în buzunarul dumneavoastră”.
 Protestatarii au precizat că au prezentat premierului o listă cu 40 de revendicări.
  

  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Preşedintele Republicii Moldova Maia Sandu a ajuns la Timişoara unde va primi premiul ”Timişoara Pentru Valori Europene” - FOTO
politic-extern
2024-01-12T18:14:10
Preşedintele Republicii Moldova, Maia Sandu, a ajuns, vinneri seară, la Timişoara, imagini cu sosirea ei fiind publicate de Aeroportul Internaţional Timişoara pe pagina de Facebook. Maia Sandu va primi sâmbătă premiul ”Timişoara Pentru Valori Europene” într-o ceremonie care va avea loc la Cinema Timiş din centrul oraşului.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - Ange Postecoglou spune că Radu Drăguşin şi Timo Werner sunt apţi pentru meciul cu Manchester United / Imagini de la anrenament - VIDEO
sport
2024-01-12T17:57:00
Tehnicianul echipei Tottenham, Ange Posteoglou, a declarat, vineri, că Radu Drăguşin şi Timo Werner, jucătorii achiziţionaţi în această săptămână, sunt apţi pentru meciul de Premier League cu Manchester United.
 "Sunt foarte fericit că i-am adus pe ambii băieţi. Timo - cred că toată lumea ştie pedigree-ul său de joc, evident în Germania, în Premier şi apoi înapoi în Germania. Îl cunosc de foarte mult timp. Cred că se potriveşte bine pentru noi din punct de vedere al jocului, dar şi un tip bun, o personalitate bună şi foarte motivat să vină la Tottenham şi să joace pentru noi. Radu este asemănător. Evident, un post pe care l-am cam prioritizat. Evident, am intrat în sezon un pic mai slab în (termeni de) numere în acea zonă - l-am lăsat să plece pe Davinson Sanchez. Aşa că am cam ştiut că, dacă va exista o oportunitate bună în ianuarie, vom face o mişcare. Ne-am uitat la el de ceva vreme”, a spus tehnicianul.
 "Johan (Lange) şi băieţii de acolo au muncit din greu pentru a oferi nişte opţiuni şi au identificat rapid că Radu ar fi o potrivire excelentă pentru noi - am avut o discuţie bună cu el. Din nou, cred că din punct de vedere fotbalistic, dar şi al mediului şi culturii pe care le avem, el se va potrivi foarte bine. Din câte am înţeles, amândoi vor fi apţi să joace (împotriva lui Manchester United), ceea ce este primul lucru şi, în al doilea rând, Radu a jucat până săptămâna trecută, aşa că este în formă bună. Iar Timo nu a mai jucat de ceva timp - evident că au avut pauza de iarnă (în Germania), dar a revenit la antrenamente în ultimele şapte-zece zile. Aşa că amândoi vor fi disponibili, ceea ce este un lucru bun”, a adăugat el.
 Tottenham Hotspur a postat pe Facebook imagini cu Radu Drăguşin la antrenament.
 

 Echipa Tottenham întâlneşte Manchester United duminică, în deplasare, de la ora 18.30, în etapa a 21-a a campionatului Angliei.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un tânăr poet şi ”războinic” ucrainean, Maksîm Krîvţov ”Dali”, ucis pe front la vârsta de 33 de ani, omagiat la Kiev
externe
2024-01-12T17:56:00
Sute de persoane s-au adunat cu steaguri şi flori în capitala ucraineană, în pofida unui ger muşcător, pentru a aduce un omagiu unui tânăr poet şi militar, Maksîm Krîvţov, a cărui moarte pe front, la vârsta de 33 de ani, a emoţionat întreaga Ucraină, relatează AFP.
 Maksîm Krîvţov, al cărui nume de război era ”Dali”, a fost ucis duminică, la vârsta de 33 de ani.
 Yesterday, Russians killed Ukrainian poet and soldier Maksym Kryvtsov. He was 33.      Maksym took part in the Revolution of Dignity and joined the army as a volunteer fighter in 2014.  Listen to him read his poem "Where are my dreams?" pic.twitter.com/tSXeHetZbk    
 El a intrat în armată ca voluntar, în 2022, după începutul invaziei ruse, şi a luptat ca mitralior.
 Prima sa carte, ”Poeme dintr-o gaură”, a fost mumită una dintre cele mai bune opere litaerare din ţară în 2023 de către filiala ucraineană a reţelei internaţionale PEN.
 Cu o zi înainte de moarte, el a publicat pe Facebook o fotografie în care apare în uniformă în faţa unui copac, cu un zâmbet uşor pe buze, un coc în vârful capului şi cu cartea sa în mână. ”90% dintre poeziile de aici sunt despre moarte”, scria el.
 Joi, sicriul său - deschis potrivit tradiţiei - a fost expus la catedrala Sf Mihail, un loc de seamă al Bisericii Ortodoxe ucrainene independente de Moscova, în centrul Kievuluui.
 Kyiv said goodbye to poet Warrior Maksym Kryvtsov today while the air raid alert siren sounded.  : @Liberov https://t.co/r5eA7bc4AV pic.twitter.com/b3c7tB9tmG
 Doi militari în uniformă ţineau un steag naţional galben-albastru şi o panglică neagră în semn de doliu şi o cruce mare de lemn, care i-a marcat apoi mormântul.
 Peste 100 de oameni, inclusiv numeroşi tineri, s-au înghesuit în mica catedrală pentru a-i aduce un ultim omagiu.
 Unii dintre ei plângeau, iar cei mai mulţi au adus flori, cel mai adesea trandafiri sau garoafe.
 A farewell ceremony for the Ukrainian poet Maksym Krivtsov, call sign "Dali" was held on the Maidan  The poet died at the front on January 7 together with his red cat. The poet and warrior will be buried tomorrow in the city of Rivne.  Kryvtsov went to the front as a volunteer… pic.twitter.com/XH98Q4AXJw
 Multe persoane au adus violete africane în ghiveci - o evocare a unei poezii pe care Maksîm Krîvţov a publicat-o în ianuarie pe Facebook, în care îşi descria propria moarte pe câmpul de luptă.
 ”Violete cresc primăvara din mâinile mele smulse”, scrie poetul.
 ”Ne rugăm pentru odihnirea sufletului luptătorului Maksîm”, a spus unul dintre preoţi în timpul ceremoniei religioase, pe care l-a catalogat drept un ”erou”. ”Ne vom aminti de el şi ne vom continua lupta”.
 GENERAŢIE DECIMATĂ
 ”Maksîm Krîvţov era tinereţea noastră, viitorul nostru. Oameni ca el ar trebui să construiască Ucraina după război”, deplânge la AFP un muzician şi militar, Iurii Iurcenko, în vârstă de 51 de ani, care a scris împreună cu Krîvţov mai multe cântece.
 O prietenă a poetului, Olena Smodarciuk, în vârstă de 21 de ani, plângea în faţa catedralei.
 ”Era un om incredibil de strălucitor. Era foarte atent şi de o mare susţinere. Dădea fericire, oamenii îi zâmbeau mereu”, a declarat ea.
 ”Atâţia bărbaţi şi femei tineri mor. Nu este posibil”, a declarat în lacrimi Olena Caciur, în vârstă de 40 de ani, care a venit să-şi exprime susţinerea faţă de apropiaţii defunctului.
 Militari au scos sicriul, acoperit cu steagul ucrainean din catedrală.
 Mai mulţi oameni au îngenunchiat la şuierul unei sirene aeriene care se declanşaează cu regularitate la Kiev, vizat de atacuri ruse.
 Rămăşiţele au fost depuse apoi în Piaţa Maidan, în centrul Kievului, locul revoltei proeuropene din 2014, după care au fost conduse la Rivne (vest), oraşul natal al lui Maksîm Krîvţov, unde a fost înhumat vineri.
 Tânărul a luptat deja în 2014 în estul Ucrainei împotriva separatiştilor proruşi susţinuţi de Moscova.
 Acolo a primit numele de război ”Dali” - mustaţa sa amintind de cea a celebrului spaniol.
 Poetul nu este primul artist ucis de la începutul invaziei ruse.
 Ukrainian President Volodymyr Zelensky shared a video with United24 in which he recalled Ukrainian artists killed by Russia.  The touching video was a reaction to another death - of the poet and soldier Maksym Kryvtsov. #RussialsATerroristState pic.twitter.com/eR6nLCtghG
 Zeci de artişti - scriitori, dansatori, muzicieni - au fost ucişi, antrenând comparaţii cu ”Rebaşterea executată”, o expresie care desemnează o generaţie de personalităţi ale culturii ucrainene ucisă de către autorităţile sovietice în anii '30.
 ”«Renaşterea împuşcată»... O trăim din nou”, scrie pe Facebook un reprezentant al Ucrainei la Fondul Monetar Internaţional (FMI), Vladislav Raşkovan.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Angajaţii unei firme de fast-food au intrat cu camionul în Parcul Kiseleff şi au amplasat ilegal un chioşc / Clotilde Armand: Nu repetaţi ce a făcut patronul acestei societăţi fast-food pentru că riscaţi amenzi usturătoare - VIDEO


eveniment
2024-01-12T17:38:50

Primarul Sectorului 1, Clotilde Armand, anunţă, vineri după-amiază, că angajaţii unei firme de fast-food au intrat cu camionul în Parcul Kiseleff şi au amplasat ilegal un chioşc. Toneta a fost ridicată de Poliţia Locală şi echipele Administraţiei Domeniului Public Sector 1 Clotilde. ”Nu repetaţi ce a făcut patronul acestei societăţi fast-food pentru că riscaţi amenzi usturătoare”, a transmis Clotilde Armand.


 
 ”Angajaţii unei firme de fast-food au intrat noaptea trecută cu camionul în Parcul Kiseleff şi au amplasat ilegal un chioşc. Deşi nu aveau niciun aviz, au pus toneta pe alee şi parţial pe spaţiul verde, în dispreţul legii şi al bunului simţ”, a scris, vineri, pe Facebook, Clotilde Armand, publicând imagini suprinse în zonă.
 Primarul din Sectorul 1 anunţă că echipele Administraţiei Domeniului Public Sector 1 şi ale Poliţiei Locale Sector 1 au ridicat toneta vineri dimineaţă.
 ”Proprietarii camionului şi ai chioşcului vor primi amenzi maxime pentru încălcarea legislaţiei privind autorizaţiile de desfăşurăre a activităţilor în parcuri, de mediu şi de circulaţie. Aviz amatorilor, nu repetaţi ce a făcut patronul acestei societăţi fast-food pentru că riscaţi amenzi usturătoare, iar toneta o să ajungă în depozitele ADP Sector 1”, a mai scris Armand pe Facebook.

  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

FCSB l-a achiziţionat pe ghanezul Nana Antwi
sport
2024-01-12T17:24:00
FCSB a anunţat, vineri, transferul fotbalistului ghanez Nana Antwi, de la FC Urartu.
 Fundaşul în vârstă de 23 de ani a evoluat, în cele două sezoane şi jumătate petrecute la echipa din Armenia, în 86 de partide, a înscris de două ori şi a oferit 8 pase decisive.
 “Clubul nostru îi urează Bun venit şi să aibă parte de cât mai multe succese în tricoul roş-albastru!”, a menţionat FCSB în anunţul de pe Facebook.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Robert Cazanciuc: Carol I, calea ferată şi Mănăstirea Comana. Cel mai mare viaduct de cale ferată aflat în lucru în România, 1.3 kilometri, va fi gata în luna martie
politic-intern
2024-01-12T17:20:00
Senatorul PSD de Giurgiu Robert Cazaciuc a anunţat că cel mai mare viaduct de cale ferată aflat în lucru în România, de1.3 kilometri, va fi gata în luna martie, iar după ceva probe tehnice, din aprilie, giurgiuvenii vor putea călători rapid şi confortabil până Bucureşti, pe această nouă linie de cale ferată.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Agriculturii: România importă 60% din consumul de carne de porc şi exportă jumătate din producţia de carne de pui
economic
2024-01-12T17:13:31
Ministrul Agriculturii, Florin Barbu, afirmă că România produce 40% din cantitatea de carne de porc pe care o consumă şi exportă jumătate din producţia de carne de pui. El anunţă că Ministerul Agriculturii va face investiţii în locuri de cazare în sectorul suin pentru reproducţie, pentru a asigura o parte cât mai mare a consumului intern.
 Prezent, vineri, în judeţul Prahova, unde a vizitat o fermă din localitatea Baba Ana care se ocupă de reproducţia la scroafe, Florin Barbu a afirmat că ministerul va investi în asigurarea spaţiilor de reproducţie pentru suine, în aşa fel încât producţia de porci să crească.
 "Vizităm toate şantierele pe care le-am deschis anul trecut. Vorbim de 28 de şantiere pentru 56.000 de locuri de cazare în sectorul de reproducţie suin, sunt cu o valoare de aproape 220 de milioane de euro, sunt proiecte foarte importante pentru salvarea acestui sector. Mandatul meu la Ministerul Agriculturii este să salvez acest sector. Este un sector foarte important pentru că ne dorim foarte mult să consumăm cât mai multă carne produsă în România”, a afirmat ministrul Agriculturii.
 Potrivit lui Barbu, ”noi suntem o ţară care produce cereale şi este şi păcat să importăm carne de porc şi să nu o producem la noi, în România”.
 ”În perioada următoare, Ministerul Agriculturii va lansa încă 100.000 de locuri de cazare în sectorul suin pentru reproducţie pentru că avem nevoie de 9 milioane purcei pentru a a asigura consumul de care românii au nevoie într-un an, aici facem referire la carne de porc", a mai afirmat ministrul Florin Barbu.

 Potrivit acestuia, în România importă 60% din carnea de porc consumată la nivel naţional anual, producţia internă asigurând 40% din consum.
 În schimb, conform datelor prezentate de ministru, producătorii de carne de pui exportă cantităţi însemnate.
 ”Am investit peste 100 de milioane de euro în sectorul avicol, avem un grad de autosuficienţă de 150%, asta înseamnă că 50% din carnea de pui care se produce în România merge la export. (...) La finele anului 2024 vom avea încă 9 milioane de locuri de cazare în plus în sectorul avicol faţă de ce este existent", a mai spus Barbu.
 Acesta a precizat că în anul 2024, pentru prima dată, bugetul Ministerului Agriculturii este de 2% din PIB.
 Ministrul a anunţat, de asemenea, continuarea programelor ”Tomata”, ”Usturoi” şi acordarea ajutoarelor de minimis şi în acest an.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Vrancea: Un bărbat cunoscut cu afecţiuni psihice şi agresiv s-a baricadat în locuinţă de circa 5 zile, punându-şi viaţa în pericol / Luptătorii SAS au pătruns în locuinţă şi l-au imobilizat


eveniment
2024-01-12T16:56:00
Un bărbat cunoscut cu afecţiuni psihice şi agresiv s-a baricadat în locuinţa sa din localitatea Râmniceni, judeţul Vrance,  de circa 5 zile, punându-şi viaţa în pericol. Luptătorii SAS au pătruns, vineri, în imobil şi l-au imobilizat.
 ”Vineri, 12 ianuarie, în jurul orei 10.20, prin apel 112, a fost semnalat faptul că, în localitatea Râmniceni, un bărbat cunoscut cu afecţiuni psihice şi agresiv s-a baricadat în locuinţă de circa 5 zile, punându-şi viaţa în pericol. La faţa locului s-a deplasat o patrulă de ordine publică din cadrul Secţiei 6 Poliţie Rurală Năneşti, care a găsit un bărbat baricadat într-una din camerele locuinţei care nu avea nicio sursă de încălzire. Acesta se afla într-o stare accentuată de agitaţie şi refuza orice dialog cu poliţiştii”, a transmis, vinerio, IPJ vrancea.
 Sursa citată a precizat că, pentru că bărbatul era cunoscut cu afecţiuni psihice grave, a fost solicitat sprijinul luptătorilor Serviciului de Acţiuni Speciale (S.A.S.).
 ”După ce a fost imobilizat în urma pătrunderii în imobil a luptătorilor Serviciului pentru Acţiuni Speciale, bărbatul a fost transportat la Spitalul Judeţean pentru acordarea de îngrijri medicale, urmând a fi internat într-o secţie de specialitate”, a mai transmis sursa citată.
  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Pistol (CNAIR): În 20 februarie vor începe lucrărille pentru proiectarea şi execuţia conexiunii dintre Prelungirea Ghencea şi Centura Bucureşti. Prelungirea Ghencea va fi lărgită la patru benzi, contract de 42 milioane lei fără TVA

economic
2024-01-12T16:49:05
Lucrărille pentru proiectarea şi execuţia conexiunii dintre Prelungirea Ghencea şi Centura Bucureşti vor începe în data de 20 februarie, anunţă Cristian Pistol, directorul general al CNAIR.
 ”Am stabilit astăzi ca pe data de 20 februarie să inceapă lucrărille pentru proiectarea şi execuţia conexiunii dintre Prelungirea Ghencea şi Centura Bucureşti (DNCB). Prin contractul semnat la sfârşitul anului trecut urmează ca Prelungirea Ghencea să fie lărgită la patru benzi, între Cartierul Latin (str. Mărăcineni) şi Pasajul Domneşti”, anunţă Cristian Pistol.
 Asocierea TRACON SRL. – ACVATOT SRL are la dispoziţie 41,91 milioane lei, fără TVA (fonduri europene nerambursabile) şi 12 luni (2 luni proiectare şi 10 luni execuţie a lucrărilor) pentru următoarele lucrări:
 - lărgirea la 4 benzi a străzii Prelungirea Ghencea, între strada Mărăcineni şi Pasajul Domneşti,
 - amenajarea trotuarelor pe ambele părţi ale drumului şi piste de biciclete,    
 - amenajarea a 2 staţii de autobuz,
 - amenajarea unei zone mediane pentru construcţia ulterioară a unei linii de tramvai cu cale dublă (tramvaiul 41).
 Tot în cadrul contractului vor fi amenajate mai multe intersecţii semaforizate inclusiv in zona Cartierului Latin.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Armata chineză ameninţă să ”zdrobească” orice tentativă de independenţă a Taiwanului, cu o zi înaintea alegerilor prezidenţiale taiwaneze. Ea acuză partidul la putere că împinge insula ”către condiţii periculoase de război” prin cumpărarea de armament din SUA
externe
2024-01-12T16:49:00
Armata chineză se angajează vineri să ”zdrobească” orice efort în favoarea independenţei Taiwanului, cu o zi înaintea unor alegeri prezidenţiale considerate cruciale pe insulă, care face parte, revendică Beijingul, din teritoriul chinez, şi acuză Partidul Democratic Progresist taiwanez (PDP, separatist) de faptul că împinge insula ”către condiţii periculoase de război”, relatează AFP.
 ”Armata Populară de Eliberare a Chinei menţine o vigilenţă sporită în orice moment şi va lua toate măsurile necesare pentru a zdrobi ferm tentativele de «independenţă ale Taiwanului» indiferent ce formă vor lua”, ameninţă într-un comunicat un purtător de cuvânt al ministerului chinez, Zhang Xiaogang.
 El acuză PDP, aflat la putere în Taiwan, de împingerea insulei ”către condiţiile periculoase ale războiului, prin cumpărarea de armament din Statele Unite.
 Taiwanul, un teritoriu cu 23 de milioane de locuitori salutat ca un model de democraţie în Asia, se află la doar 180 de kilometri de coasta Chinei comuniste, care-l consideră una dintre provinciile sale care trebuie alipite restului ţării, cu forţa dacă este necesar.
 Scrutinul de sâmbătă este urmărit îndeaproape de căytre Beijing, Washington şi pieţe, în contextul în care Taiwanul - primul producător mondial de semiconductori - este un actor-cheie în economie.

 Beijingul şi-a sporit toată săptămâna presiunile diplomatice şi militare asupra insulei.
 Joi, cinci baloane chinezeşti au trecut linia mediană care desparte arhipelagul de China, potrivit ministerului taiwanez al Apărării, care a reperat de asemenea zece avioane şi nave de război.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cluj: Şoferi de autoturisme personale şi taximetrişti s-au raliat protestului transportatorilor

social
2024-01-12T16:41:00
Aproximativ 20 de şoferi de autoturisme personale şi taximetrişti participă, vineri după amiază, la un protest spontan , în sprijinul transportatorilor care protestează de trei zile. Autoturismele au plecat n coloană din cartierul Mănăştur către sediul Prefecturii Cluj. Participanţii la acţiune nu blochează drumul, dar circulă cu viteză redusă. 

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

BNR: Rata anuală a inflaţiei se va mări în prima lună a anului curent şi îşi va relua apoi descreşterea graduală, pe o traiectorie mai joasă decât era specificat în prognoza din noiembrie 2023
economic
2024-01-12T16:38:52
Rata anuală a inflaţiei se va mări în prima lună a anului curent şi îşi va relua apoi descreşterea graduală, pe o traiectorie mai joasă decât cea evidenţiată în prognoza pe termen mediu din noiembrie 2023, arată Banca Naţională a României. Incertitudini şi riscuri semnificative sunt asociate conduitei viitoare a politicii fiscale şi de venituri, având în vedere execuţia bugetară din 2023 şi coordonatele programului bugetar aprobat pentru 2024, precum şi implicaţiile noii legislaţii privind pensiile şi dinamica salariilor în sectorul public, ce ar putea reclama suplimentarea în perspectivă a pachetului de măsuri fiscal-bugetare corective, inclusiv în contextul procedurii de deficit excesiv şi al condiţionalităţilor ataşate altor acorduri încheiate cu CE, notează BNR. Consiliul de administraţie al Băncii Naţionale a României, a hotărât vineri menţinerea ratei dobânzii de politică monetară la nivelul de 7% pe an, menţinerea ratei dobânzii pentru facilitatea de creditare (Lombard) la 8% pe an şi a ratei dobânzii la facilitatea de depozit la 6% pe an, precum şi menţinerea nivelurilor actuale ale ratelor rezervelor minime obligatorii pentru pasivele în lei şi în valută ale instituţiilor de credit.
 ”Potrivit actualelor evaluări, rata anuală a inflaţiei se va mări în prima lună a anului curent şi îşi va relua apoi descreşterea graduală, pe o traiectorie mai joasă decât cea evidenţiată în prognoza pe termen mediu din noiembrie 2023. Creşterea va fi antrenată de majorarea şi introducerea în luna ianuarie a unor taxe şi impozite indirecte în scopul continuării consolidării bugetare, în timp ce scăderea ulterioară a ratei inflaţiei va avea, pe mai departe, ca resorturi majore factori pe partea ofertei – prioritar efecte de bază dezinflaţioniste şi corecţii descendente ale cotaţiilor materiilor prime agroalimentare şi ale cotaţiei ţiţeiului –, precum şi dinamica în descreştere a preţurilor importurilor”, arată BNR.
 Incertitudini şi riscuri la adresa perspectivei inflaţiei decurg totuşi din pachetul integral de măsuri fiscal-bugetare implementat recent în vederea susţinerii procesului de consolidare bugetară, precum şi din măsura de plafonare a adaosului comercial la produse alimentare de bază ce urmează să expire în luna februarie 2024.
 Incertitudini şi riscuri semnificative sunt asociate conduitei viitoare a politicii fiscale şi de venituri, având în vedere execuţia bugetară din 2023 şi coordonatele programului bugetar aprobat pentru 2024, precum şi implicaţiile noii legislaţii privind pensiile şi dinamica salariilor în sectorul public, ce ar putea reclama suplimentarea în perspectivă a pachetului de măsuri fiscal-bugetare corective, inclusiv în contextul procedurii de deficit excesiv şi al condiţionalităţilor ataşate altor acorduri încheiate cu CE.
 ”Incertitudini şi riscuri la adresa perspectivei activităţii economice, implicit a evoluţiei pe termen mediu a inflaţiei, continuă să genereze războiul din Ucraina şi conflictul din Orientul Mijlociu, precum şi evoluţiile economice sub aşteptări din Europa, îndeosebi din Germania. Totodată, absorbţia fondurilor europene, în principal a celor aferente programului Next Generation EU, este condiţionată de îndeplinirea unor ţinte şi jaloane stricte. Ea este însă esenţială pentru realizarea reformelor structurale necesare, inclusiv a tranziţiei energetice, dar şi pentru contrabalansarea, cel puţin parţială, a efectelor contracţioniste ale conflictelor geopolitice şi ale înăspririi condiţiilor economice şi financiare pe plan international”, mai arată BNR.    
 Relevante sunt, de asemenea, perspectiva conduitei politicilor monetare ale BCE şi Fed, precum şi atitudinea băncilor centrale din regiune.
 Rata anuală a inflaţiei şi-a accelerat peste aşteptări scăderea în primele două luni ale trimestrului IV 2023, coborând la 6,72% în noiembrie, de la 8,83% în septembrie, în condiţiile continuării încetinirii creşterii preţurilor alimentelor şi energiei, precum şi ca urmare a ieftinirii combustibililor, sub impactul diminuării cotaţiei ţiţeiului.
 În acelaşi timp, rata anuală a inflaţiei CORE2 ajustat şi-a accentuat trendul descendent mai mult decât s-a anticipat, reducându-se la 9,1% în noiembrie, de la 11,3% în septembrie, pe fondul efectelor de bază dezinflaţioniste mai extinse, al descreşterii cotaţiilor mărfurilor agroalimentare şi al măsurii de plafonare a adaosului comercial la produse alimentare de bază, dar şi în contextul scăderii dinamicii preţurilor importurilor.
 Rata anuală a inflaţiei calculată pe baza indicelui armonizat al preţurilor de consum (IAPC – indicator al inflaţiei pentru statele membre UE) a scăzut la 6,9% în luna noiembrie, de la 9,2% în septembrie. Totodată, rata medie anuală a inflaţiei IPC şi cea calculată pe baza IAPC s‑au redus în noiembrie la 11,2% şi la 10,3%, de la 12,6% respectiv 11,4% în septembrie.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

ANPC a început verificările la principalii furnizori de legume – fructe - Au fost găsite mai multe nereguli, printre care fructe mucegăite, mizerie în spaţiile de depozitare / Au fost retrase definitiv de la vânzare şase tone de legume şi fructe - FOTO

social
2024-01-12T16:36:49
Comisarii Autorităţii Naţionale pentru Protecţia Consumatorilor (ANPC) au început verificările la principalii furnizorii de legume şi fructe şi au fost găsite mai multe nereguli, printre care fructe mucegăite, mizerie în spaţiile de depozitare. Au fost retrase definitiv de la vânzare şase tone de legume şi fructe, în valoare de 20.000 de lei.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Directoarea generală şi cea de relaţii contractuale din cadrul CAS Maramureş, urmărite penal pentru luare de mită. Ele sunt acuzate că au primit bani şi bunuri pentru derularea de contracte

social
2024-01-12T16:34:00
Directoarea generală a Casei de Asigurări de Sănătate Maramureş, Carmen Eleonora Prodan, şi directoarea executivă a Direcţiei relaţii contractuale din cadrul aceleiaşi instituţii, Camelia Rodica Stretea, sunt urmărite penal pentru comiterea mai  multor infracţiuni de luare de mită. Ele sunt suspectate că au primit bani şi bunuri de la oameni de afaceri şi manageri de spitale pentru derularea „în bune condiţii” a unor contracte. 

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Un nou muzeu la Roma expune după 100 de ani o hartă monumentală din marmură - FOTO
cultura-media
2024-01-12T16:24:40
O hartă din marmură a Romei antice, care nu a mai fost expusă publicului de aproape 100 de ani, va avea propriul muzeu, în apropierea Colosseumului. Muzeul Forma Urbis, aflat într-un nou parc arheologic pe una dintre cele şapte coline celebre ale Romei, s-a deschis vineri. Este cea mai recentă ofertă a unui oraş care doreşte să îşi extindă atracţia pentru turiştii tot mai numeroşi, scrie Reuters.   
 "Este o zi frumoasă. Inaugurăm un parc arheologic într-o parte extraordinară a oraşului şi un nou muzeu care prezintă o capodoperă care nu a mai fost vizibilă de aproximativ un secol", a declarat primarul Romei, Roberto Gualtieri. "Ne dorim un oraş în care muzeele şi străzile să fie legate între ele şi în care oamenii, în timp ce se plimbă, să poată aprecia pe deplin şi să se bucure de frumuseţe, dar şi să înţeleagă mai bine cum a fost transformat oraşul nostru".
 Forma Urbis a fost o hartă monumentală, extrem de detaliată, din marmură, a Romei antice, sculptată în timpul domniei împăratului Septimius Severus între anii 203 şi 211 d.Hr., gravată pe 150 de plăci separate şi măsurând 18 pe 13 metri.
 A fost expusă pe un perete din oraşul antic, dar de-a lungul secolelor s-a dezintegrat treptat, localnicii folosind unele plăci pentru clădiri noi.
 În timpul săpăturilor din 1562, au fost recuperate fragmente, iar cercetătorii estimează că au supravieţuit în jur de 10% din întregul ansamblu, inclusiv secţiuni care arată Colosseum şi Circus Maximus, precum şi planuri ale băilor, templelor şi caselor private.

 Această sculptură uriaşă s-a dovedit a fi o resursă valoroasă pentru înţelegerea structurii Romei antice, dar toate piesele rămase nu au mai fost expuse împreună din 1924.               
 În noua şi inovatoarea lor amplasare, fragmentele au fost aşezate pe o reproducere a unei faimoase hărţi a Romei, creată în secolul al XVIII-lea de către topograful Giovanni Battista Nolli, căruia i se atribuie realizarea primului plan stradal precis al Romei.               
 Bucăţile de marmură sunt aşezate deasupra hărţii lui Nolli, arătând relaţia lor cu oraşul renascentist în curs de dezvoltare.     
 În afara muzeului, în parcul în aer liber de pe partea laterală a colinei Caelian, arheologii au amenajat alei de promenadă cu pietre funerare romane antice şi coloane de marmură găsite în ultimele decenii în urma săpăturilor din oraş.               
 "Colina Caelian, una dintre cele şapte coline ale Romei antice, a rămas în umbră, necunoscută şi inaccesibilă pentru foarte mult timp. Astăzi, o redăm în sfârşit oraşului", a declarat Claudio Parisi Presicce, care supervizează patrimoniul cultural al Romei.               
 "Colina are o importanţă deosebită pentru că este cea care uneşte zona monumentală a Forurilor Imperiale, a Forumului Roman, a Colosseumului şi a zonei Apia Antica", a spus el.               
 Proiectul în valoare de 5 milioane de euro (5,5 milioane de dolari) face parte dintr-o renovare mai amplă a Romei, care a cunoscut un boom turistic de la sfârşitul pandemiei COVID-19 şi care se aşteaptă să fie invadată de vizitatori în Anul Sfânt Romano-Catolic 2025. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Agriculturii, mesaj în contextul protestelor fermierilor: Uşa Ministerului Agriculturii este deschisă, inclusiv sâmbătă şi duminică/ Protestele au început de la RCA. Eu vreau să anunţ în premieră că RCA la utilajele agricole este la fel ca anul trecut

economic
2024-01-12T16:20:00
Ministrul Agriculturii, Florin Barbu afirmă că nu a primit nicio solicitare privind discuţii, la minister, din partea fermierilor care s-au raliat protestului transportatorilor. El spune că protestele care vineri au continuat pentru a treia zi consecutiv au fost cauzate de nemulţumirile legate valoarea tarifelor pentru poliţele RCA, el anunţând, în acest context, că pentru utilajele agricole acestea nu s-au scumpit. „Nu vreau să cadă pradă anumitor partide politice care încearcă să îşi asume acest protest spontan”, adaugă ministrul.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

PNL va găzdui, între 6 şi 7 martie la Bucureşti, Congresul Partidului Popular European dinaintea alegerilor europarlamentare
politic-intern
2024-01-12T16:19:01
Liberalii au anunţat că, între 6 şi 7 martie, vor organiza la Romexpo, ongresul Partidului Popular European dinaintea alegerilor europarlamentare. La eveniment vor participa peste 2.000 de delegaţi din peste 40 de ţări, printre care vor fi şefi de state şi de guverne, preşedinţii de partide din partea PPE, dar şi comisarii europeni care fac parte din familia politică a popularilor europeni.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Scandalul taloanelor de pensii livrate cu pliante PNL - Poşta Română suspendă serviciul Postmesager pentru materiale cu caracter politic
economic
2024-01-12T16:15:54
Poşta Română a anuţat că suspendă, începând de vineri, 12 ianuarie 2024, serviciul Postmesager pentru materiale cu caracter politic. Anunţul vine după ce reprezentanţii PSD au transmis, vineri, o solicitare Poştei Române şi Casei Naţionale de Pensii Publice cu privire la „serviciul special de capsare” a materialelor de propagandă politică de taloanele de pensii distribuite pensionarilor. Social-democraţii prezintă un talon de pensie din Lugoj, care are ataşat un pliant al PNL cu numele liderului PNL Lugoj Ionuţ Sîrbu şi al preşedintelui PNL Timiş Alin Nica, preşedinte al CJ Timiş. PSD Timiş acuză că preşedintele Partidului Naţional Liberal Timiş, Alin Nica, foloseşte Poşta Română şi angajaţii ei pentru a-şi face campanie electorală! şi cere demisia directorului Sucursalei Regionale de Poştă Timişoara.
 ”În baza prevederilor legale, Compania Naţională Poşta Română suspendă, începând cu data de 12 ianuarie 2024, serviciul Postmesager pentru materiale cu caracter politic”, informează compania.
 În urma informaţiilor apărute în presă cu privire la implicarea Companiei în distribuirea de materiale cu caracter politic, Compania Naţională Poşta Română a luat decizia, în baza prevederilor legale, de a suspenda temporar serviciul Postmesager  pentru materiale cu caracter politic.
 ”Poşta Română, cu o vechime de 162 de ani în slujba cetăţenilor, ţine la reputaţia si la prestigiul său, fiind o companie care susţine valorile democratice şi nu doreşte să fie asociată cu niciun partid politic”, precizează compania.
 PSD Timiş îl acuză pe preşedintele Partidului Naţional Liberal Timiş, Alin Nica, că foloseşte Poşta Română şi angajaţii ei pentru a-şi face campanie electorală.    
 "Preşedintele Partidului Naţional Liberal Timiş, Alin Nica, foloseşte Poşta Română şi angajaţii ei pentru a-şi face campanie electorală! Zilele trecute, bătrânii din Lugoj au primit pensiile şi la fiecare fluturaş de pensie a fost ataşat un pliant cu imaginea liberalului Alin Nica. O astfel de acţiune este fără precedent în judeţul Timiş şi arată modul în care Nica înţelege să facă politică, dar, totodată, trădează disperarea unui om care ştie că zilele sale în fruntea Consiliului Judeţean sunt numărate. Ca de fiecare dată, şeful liberalilor nu îşi va asuma răspunderea pentru ceea ce se întâmplă, va găsi vinovaţi în alte părţi şi va dezvolta teorii conspiraţioniste. Doar că, de această dată, dovezile sunt mai mult decât clare”, transmite PSD Timiş.
 În opinia filialei, la fel de răspunzător pentru această acţiune se face şi Adrian Lulciuc, directorul Sucursalei Regionale de Poştă Timişoara, căruia îi solicită de urgenţă demisia.
 ”Alin Nica şi acoliţii săi trebuie să înţeleagă că nu pot folosi instituţiile în care şi-au plasat oameni în funcţii de conducere pentru a face campanie electorală", conchide PSD Timiş.
 Astfel, PSD solicită şefilor Poştei Române şi Casei Naţionale de Pensii Publice să se abţină să-şi depăşească atribuţiile legale pe care le au în exercitarea funcţiei. subliniind că acordarea unor foloase necuvenite unui partid politic este sancţionată de lege.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Raphinha va rata finala Supercupei Spaniei, cu Real Madrid
sport
2024-01-12T16:14:03
Accidentat, brazilianul Raphinha nu va putea juca duminică, în finala Supercupei Spaniei, de la Riad, împotriva lui Real Madrid, a anunţat vineri FC Barcelona.
 Raphinha (27 de ani) s-a accidentat la coapsă în meciul cu Osasuna, câştigat joi seara de catalani, scor 2-0, şi a declarat forfait pentru finala de duminică a competiţie, unde FC Barcelona va înfrunta pe Real Madrid.
 Clubul nu a anunţat în comunicatul oficial care va fi perioada de indisponibilitate a jucătorului.
 Xavi se confruntă cu probleme înaintea meciului cu Real Madrid, având mai mulţi accidentaţi: Gavi, Marcos Alonso, Ter Stegen, Inigo Martinez şi Raphinha.
 În acest sezon Raphinha a jucat 20 de meciuri, a marcat patru goluri şi a oferit şapte pase decisive.

  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Macron cere Guvernului Attal ”rezultate, rezultate şi iar rezultate” în prima şedinţă, la Élysée
externe
2024-01-12T15:58:00
Preşedintele francez Emmanuel Macron a prezentat vineri, în prima şedinţă a noului său Guvern condus de către Gabriel Attal, la Palatul Élysée, marile orientări celor 11 miniştri şi trei miniştri delegaţi numiţi cu o zi mai înainte, relatează Le Figaro.
 ”Vă cer solidaritate şi viteză, care sunt condiţiile eficienţei”, le-a spus el miniştrilor săi.
 ”Aştept de la voi rezultate, rezultate şi iar rezultate”, a subliniat el.
 Şeful statului a evocat o ”întoarcere la rădăcinile” Partidului ”République en Marche!”, pe care l-a înfiinţat în prima sa campanie prezidenţială şi a cerut o ”depăşire în servirea ţării”, potrivit ”spiritului din 2017”.
 ”Aceasta este o responsabilitate istorică. Fiţi la înălţime”, le-a spus el miniştrilor din primul Guvern Attal.

 El şi-a exprimat dorinţa unui Guvern marcat de ”disciplina republicană”.
 ”Nu vreau stări de spirit, vreau starea serviciilor”, a cerut el.
 ”Nu vreau miniştri care administrează, vreau miniştri care acţionează. nu vreau gestionari, vreau revoluţionari”, a cerut şeful statului.
 După ce toţi miniştrii s-au reunit la o masă lungă la Palatul Élysée, camerele de luat imagini s-au retras, iar şedinţa a avut loc cu uşile închise.
 ”Un Guvern adunat, la muncă!”, a spus Macron înainte ca uşile să se închidă.
 STEPHANE SEJOURNE ÎN LOCUL LUI CATHERINE COLONNA LA QUAI D'ORSEY
 Catherine Colonna, înainte să plece de la ministerul de Externe, a vorbit apăsat despre Războiul din Fâşia Gaza.
 ”Am vrut să arăt că putem fi solidari cu ambele popoare”, a spus ea.
 ”Empatia, morala, dar şi raporturile de forţă şi respectarea dreptului pot să fie enunţate clar, însă cu timbrul calm al celui care ştie să fie drept. Nu este o naivitate, este forţa noastră”, a declarat fosta şefă a diplomaţiei franceze.
 ”Vă las un minister în ordine şi o lume prea în dezordine, să nu vă supăraţi pe mine”, a încheiat ea, adresându-se succesorului său.
 Stéphane Séjourné a salutat bilanţul predecesoarei sale, marcat de ”susţinerea popoarelor ucrainean şi armean şi menţinerea unei poziţii echilibrate în Orientul Mijlociu” şi a declarat că este conştient de ”sarcina grea” care-i revine.
 ”Nu sunt diplomat de meserie, dar crescând în străinătate ştiu ce înseamnă Franţa în lume”, a declarat noul şef al diplomaţiei franceze.
 ŞCOALA, ”PRIORITATEA ABSOLUTĂ” A LUI ATTAL
 Gabriel Attal a evocat ”nivelul elevilor” şi subiectul hărţuirii, de care a spus că a fost ”electrocutat” şi a anunţat că educaţia va fi ”prioritatea absolută” a Guvernului său.
  
 Noul premier francez s-a declarat ”garantul” reformelor angajate.
 ”Tot ceea ce am început va merge până la capăt, mă angajez la acest lucru”, a declarat el, cerând ”mai multă exigenţă” la şcooală, la ”toate nivelurile”.
 El i-a predat postul de ministrul al Educaţiei lui Amélie Oudéa-Castera, care păstrează Ministerul Tineretkui şi Sporturilor, cu şapte luni înainte de Jocurile Olimpice (JO) de la Paris.
 RACHIDA DATI: ”ÎNŢELEG CĂ NUMIREA MEA POATE SURPRINDE”
 Rachida Dati, a cărei numire la conducerea Ministerului Culturii a surprins şi a creat un adevărat scandal în familia sa politică - Les Republicains (LR, dreapta, opoziţie), s-a apărat în ceremonia de preluarea puterii.
 ”Înţeleg că această numire poate surprinde. Pe mine nu mă surprinde. ea răsounde unei adevărate nevoi”, a justificat ea.
 ”Cultura este o luptă de zi cu zi, într-o lume în care există numeroase provocări”, a declarat ea, citând ”radicalizarea” şi ”comunitarismul”.
 ”Marea mea armă este combativitatea. o voi pune în serviciul Culturii”, a declarat zâmbind primarul arondismentului al VII-lea al parisului - cunoscută prin atacuri verbale aprige.
 ”Toată lumea ştie că îmi place să mă bat, nu vă fie frică”, a dat ea asigurări, declarându-se ”hotărâtă să acţionez şi să acult”.
 BRUNO LE MAIRE: ”NU EXISTĂ VICEPREMIER AL FRANŢEI”
 Bruno Le Maire preia sub tutela sa perimetrul energiei.
 Numărul doi în Guvern iese mai puternic după această remaniere, ceea ce ridică semne de întrebare despre cum va coabita cu premierul - fostul său ministru delegat, cu 20 de ani mai mic ca el.
 ”nu există vicepremier în Franţa”, a declarat Le Figaro Bruno Le Maire, care dă asigurări că ”totul va fi bine cu Gabriel Attal”.
 OLIVIER VERAN: ”ÎI IUBESC PE TIŢI FRANCEZII, INCLUSIV PE CEI CARE SE SMIORCĂIE”
 Olivier Véran a salutat-o, înainte de a-i preda puterea, pe succesoarea sa Prisca Thévenot.
 ”Avem noroc, mult noroc. Viaţă lungă şi succes în Guvernul Attal”, a început el, apreciind că înlocuitoarea sa este ”omul bun la locul potrivit, la momentul potrivit”.
 Fostul ministrul al Sănătăţii, numit apoi purtător de cuvânt, s-a adresat copiilor săi. ”Nu prea i-am văzut crescând în ultimii ani”, a spus el şi a recomandat noii generaţii ”să fiţi fericiţi, să faceţi sport, nu staţi cu nasul în ecrane, învăţaţi să iubiţi”.
 ”Îmi regăsesc de-acum libertatea deplină a cuvântului. O voi folosi, credincios convingerilor mele umanitare, hotărât progresiste”, a declarat el, fără să spună ce va face după plecarea din Guvern.
 ”Îmi place politica, aşa cum marinari sunt chemaţi de mare”, a spus el. ”Îmi plac toţi francezii, inclusiv cei care contestă, care se smiorcăie, care nu sunt niciodată mulţumiţi”. ”Continuaţi să combateţi populismul, extrema dreaptă. Eu o voi face neîncetat”, a spus el.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Aprofundează teme fiscale de actualitate la seminarele specializate TaxEU Forum
promo
2024-01-12T15:48:00
TaxEU Forum, eveniment de referinţă pentru specialiştii din domeniul fiscal, revine în 2024 cu o nouă serie de seminare specializate susţinute de către experţi din cele mai importante companii de consultanţă fiscală. Cele 8 seminare se vor desfăşura în paralel, în cea de-a doua zi a ediţei TaxEU Forum de la Bucureşti, pe 9 februarie, la JW Marriott Hotel şi vor aduce răspunsuri la problemele generate de legislaţia în vigoare de la începutul anului.
 Sesiunile oferă o perspectivă completă, recomandări practice şi studii de caz relevante referitoare la efectele majore ale noilor modificărilor fiscale. De asemenea, seminarele reprezintă un prilej ideal pentru schimbul de opinii şi contacte cu profesioniştii din domeniu.
 Participanţii vor avea ocazia de a intra în contact direct cu peste 30 de experţi din firme de consultanţă fiscală pentru a discuta speţe actuale, a asculta exemple practice şi a găsi soluţii concrete pentru adaptarea la provocările cu care se confruntă contribuabilii astăzi, ca urmare a noilor modificări legislative din mediul economic.
 Noua ediţie a seminarelor TaxEU Forum va aborda teme fiscale de actualitate precum:
 Analiza de risc şi schimbarea de paradigmă în abordarea controalelor fiscale

 VINERI, 9 FEBRUARIE, 9:00-11:30
 Seminar susţinut de EY România
 Schimbările majore de paradigmă în fiscalitatea românească începând cu 2024. Impactul asupra inspecţiilor fiscale, a pieţei de fuziuni şi achiziţii, precum şi a expertizei fiscale în cadrul litigiilor
 VINERI, 9 FEBRUARIE, 9:00-11:30
 Seminar susţinut de Taxhouse-Taxand România
 Aspecte fiscale relevante privind inspecţiile fiscale, ajustările voluntare de preţuri de transfer şi finanţarea activităţii / investiţiilor companiilor
 VINERI, 9 FEBRUARIE, 9:00-11:30
 Seminar susţinut de TPA România
 Rămâne România o jurisdicţie atractivă pentru investiţii? Provocări ale anului 2024.
 VINERI, 9 FEBRUARIE, 9:00-11:30
 Seminar susţinut de bpv Grigorescu Ştefănică
 Reforma fiscală în România. Modificări legislative aplicabile din 2024 persoanelor fizice, cu impact din punct de vedere fiscal.
 VINERI, 9 FEBRUARIE, 12.30-15.00
 Seminar susţinut de RSM Romania
 Modificări fiscale aplicabile în 2024
 VINERI, 9 FEBRUARIE, 12.30-15.00
 Seminar susţinut de Cabot Transfer Pricing in Cooperation with Biriş Goran
 Control fiscal, cazuri şi necazuri în cadrul celor 5 tipuri de control fiscal, prevenţie versus dispute apărute în timpul controlului
 VINERI, 9 FEBRUARIE, 12.30-15.00
 Seminar susţinut de Crowe România
 Specialiştii care vor vorbi în cadrul seminarelor sunt:
 În prima zi a evenimentului, pe 8 februarie, va avea loc conferinţa TaxEU Forum Bucureşti, unde lideri de opinie şi experţi reputaţi în fiscalitate vor analiza şi dezbate ultimele modificări legislative şi efectele acestora asupra mediului de afaceri. Cele 4 sesiuni de conferinţă vor aduce în prim-plan noile prevederi din Codul Fiscal şi schimbările de paradigmă în fiscalitate aduse de noul an, oferind o perspectivă de ansamblu asupra reglementărilor recente.
 Mai multe detalii despre vorbitori, agendă şi înscrieri sunt disponibile pe www.taxeu.ro.
 TaxEU Forum 2024 Bucureşti este organizat de Evensys în parteneriat cu Taxhouse-Taxand România, EY România, Biriş Goran, BDO România, PwC România, RSM Romania, TPA România, bpv Grigorescu Ştefănică, Crowe România, Noerr România, Global Tax Advise.
 TaxEU Forum este un eveniment organizat de Evensys, companie de planificare de evenimente, cu peste 17 ani de experienţă în organizarea de evenimente business. Evensys este specializată exclusiv pe dezvoltarea de conferinţe şi de seminare proprii, ce acoperă şapte domenii de activitate: Marketing & Comunicare, Internet & New Media, Financiar & Investiţii, HR, Real Estate, Production şi Retail. Evenimentele organizate tratează tematici actuale, care privesc atât industria de business locală, cât şi cea din Europa Centrală şi de Sud-Est.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Specialiştii în sănătate atrag atenţia că o eventuală scădere a fondurilor alocate tratării pacienţilor cu diabet ar afecta peste un milion de bolnavi care primesc servicii medicale în centrele sanitare publice sau private

social
2024-01-12T15:46:00
Centrul de Strategii pentru Politici Publice de Sănătate în Diabet atrage atenţia că o eventuală scădere a valorii garantate a punctului decontat de Casa de Asigurări de Sănătate pentru servicii medicale acordate pacienţilor cu diabet zaharat ar duce la un „dezechilibru” şi ar afecta peste un milion de pacienţi, fie că bolnavii primesc îngrijiri medicale în sistemul public sanitar sau în cel privat. „Anticipăm că o eventuală adoptare a acestei măsuri ar putea duce la imposibilitatea continuării acordării de servicii medicale tuturor persoanelor cu diabet zaharat, fapt ce ar putea duce la apariţia unui deficit periculos în accesul pacienţilor cu diabet zaharat la îngrijiri medicale”, spun specialiştii în domeniul subliniind: „eventualele sincope în îngrijirea pacienţilor cu diabet zaharat pe care le anticipăm a fi generate de măsura propusă în transparenţă decizională, chiar dacă ar fi doar de moment, riscă să prejudicieze iremediabil starea de sănătate a peste un milion de persoane cu diabet din ţara noastră, consecinţele având potenţialul de a se manifesta ani sau chiar zeci de ani”

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Colegiul Medicilor Bucureşti: Susţinem renegocierea valorii punctului de servicii / Asociaţia Medicilor de Ambulator: Valoarea actuală înseamnă o reducere de 30% a bugetului / Asociaţia Medicilor de Familie Bucureşti – Ilfov: Scăderea vine după ce trei luni veniturile au fost furnizate parţial 

social
2024-01-12T15:43:00
Preşedinta Colegiului Medicilor Bucureşti, Cătălina Poiană, a afirmat vineri, într-o conferinţă de presă, că susţine renegocierea valorii punctului de servicii pentru medicina de ambulator şi cea de familie, după ce Casa Naţională de Asigurări de Sănătate a publicat, joi, în transparenţă decizională valorile punctelor pentru medicina primară şi de specialitate din ambulatoriul clinic, acestea fiind de 6,2, respectiv 3,3 lei. De asemenea, preşedintele Asociaţiei Profesionale a Medicilor de Ambulator, Cosmin Alexandrescu, a declarat că această valoare reprezintă o reducere cu 30% a bugetului alocat pentru medicina de ambulatoriu şi pentru medicina de familie. Preşedinta Asociaţiei Medicilor de Familie Bucureşti – Ilfov, Sandra Alexiu, susţine că această scădere de valori de punct vine după trei luni în care veniturile medicilor de familie au fost furnizate parţial.  

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Agriculturii, vizită la ferma Porccelino Grasso, din localitatea Baba Ana: La finalul investiţiei, capacitatea de reproducţie va fi de 3.000 de scroafe, iar producţia va fi de aproximativ 90.000 de purcei - VIDEO
economic
2024-01-12T15:39:00
Ministrul Agriculturii şi Dezvoltării Rurale Florin Barbu a vizitat, vineri, ferma Porccelino Grasso, din localitatea Baba Ana, din judeţul Prahova. Social-democratul a precizat că la finalul investiţiei, această ferma va acea o capacitate de reproducţie de 3.000 de scroafe, iar producţia va fi de aproximativ 90.000 de purcei. Valoarea totala a proiectului, aflat în desfăşurare, este de 16.410.000 euro, din care finanţare nerambursabilă avem 13.128.000 euro (80%), a mai precizat ministrul.  
 
 „Investim în fermele de porci! Investim în industria agroalimentară românească şi îi susţinem pe ai noştri!  Iar ferma Porccelino Grasso, din localitatea Baba Ana, din judeţul Prahova, pe care am vizitat-o astăzi, este un astfel de exemplu. La finalul investiţiei, capacitatea fermei de reproducţie va fi de 3.000 de scroafe, iar producţia va fi de aproximativ 90.000 de purcei. Valoarea totala a proiectului, aflat în desfăşurare, este de 16.410.000 euro, din care finanţare nerambursabilă avem 13.128.000 euro (80%). Societatea mai deţine o fermă de îngrăşare porc în judeţul Vâlcea, cu o capacitare maximă de 36.000 de porci/serie”, a scris Florin Barbu, vineri pe Facebook.
 El i-a felicitat „pe aceşti investitori care au tot sprijinul meu pentru că ei vor aduce pe mesele românilor carne de porc din fermele româneşti!” 
 „Am promis că voi salva şi dezvolta sectorul de porc din România şi eu zic că suntem pe drumul cel bun! Mereu alături de ai noştri!”, a conchis Barbu.    
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

CCR discută, pe 13 martie, sesizarea lui Iohannis legea privind transmiterea a 35 de terenuri din domeniul public al statului, în proprietatea privată a Universităţii de Ştiinţele Vieţii „Regele Mihai I”
politic-intern
2024-01-12T15:33:00
Curtea Constituţională va dezbate, pe 13 martie, sesizarea formulată de către preşedintele Klaus Iohannis asupra Legii privind transmiterea bunurilor imobile – teren cu construcţiile aferente din domeniul public al statului şi din administrarea Universităţii de Ştiinţele Vieţii „Regele Mihai I” din Timişoara în domeniul privat al statului şi succesiv în proprietatea Universităţii de Ştiinţele Vieţii „Regele Mihai I” din Timişoara, judeţul Timiş şi transmiterea unui bun imobil – teren din domeniul privat al statului în proprietatea Universităţii de Ştiinţele Vieţii „Regele Mihai I” din Timişoara.
 Actul normativ sesizat, miercuri, de către şeful statului la CCR prevede transmiterea a 35 de terenuri în suprafaţă totală de 501,4208 ha şi a construcţiilor aferente din domeniul public al statului, în domeniul privat al acestuia şi, succesiv, transmiterea acestor terenuri împreună cu construcţiile aferente, împreună cu alte două terenuri în suprafaţă de 44,3154 ha din domeniul privat al statului în proprietatea privată a Universităţii de Ştiinţele Vieţii „Regele Mihai I”.
 La data de 27 decembrie 2023, Parlamentul a transmis Preşedintelui României, în vederea promulgării, Legea privind transmiterea bunurilor imobile - teren cu construcţiile aferente din domeniul public al statului şi din administrarea Universităţii de Ştiinţele Vieţii „Regele Mihai I” din Timişoara în domeniul privat al statului şi succesiv în proprietatea Universităţii de Ştiinţele Vieţii „Regele Mihai I” din Timişoara, judeţul Timiş şi transmiterea unui bun imobil – teren din domeniul privat al statului în proprietatea Universităţii de Ştiinţele Vieţii „Regele Mihai I” din Timişoara.
 Potrivit Administraţiei Prezidenţiale, legea criticată are ca obiect de reglementare transmiterea a 35 de terenuri în suprafaţă totală de 501,4208 ha şi a construcţiilor aferente din domeniul public al statului, în domeniul privat al acestuia şi, succesiv, transmiterea acestor terenuri împreună cu construcţiile aferente, împreună cu alte două terenuri în suprafaţă de 44,3154 ha din domeniul privat al statului în proprietatea privată a Universităţii de Ştiinţele Vieţii „Regele Mihai I”.
 „Prin modul de adoptare şi prin conţinutul său normativ, legea încalcă o serie de norme şi principii constituţionale, precum cele referitoare la adoptarea unor legi cu caracter individual, principiul separaţiei puterilor în stat, rolul constituţional al Parlamentului şi al Guvernului, principiul egalităţii în faţa legii, regimul proprietăţii publice şi garanţiile sale, contrar art. 1 alin. (4) şi (5), art. 16 alin. (2), art. 44 alin. (1) şi (2), art. 61, art. 135 şi art. 136 din Constituţie, art. 147 alin. (4)”, spune şeful statului în sesizarea către CCR. Preşedintele arată că ”doar prin instituirea unor garanţii clare, suficiente pentru realizarea scopului propus de legiuitor, ar fi aduse la îndeplinire obligaţiile constituţionale ale statului enumerate la art. 135 alin. (2) lit. b) - d) din Constituţie, garantându-se dreptul de proprietate publică şi privată al statului, reglementat la art. 44 şi art. 136 din Constituţie”.    
 „Mai mult, norma de la art. 2 din legea criticată este formulată în mod deficitar şi nu îndeplineşte cerinţele de calitate a legii, contrar art. 1 alin. (5) prin raportare la art. 44 din Constituţie, fiind neclar dacă transmiterea terenurilor şi construcţiilor aferente din cele două anexe ale legii se realizează cu titlu gratuit sau cu titlu oneros. Nu în ultimul rând, în ceea ce priveşte terenurile şi construcţiile aferente acestora, acestea nu se regăsesc în nicio altă lege şi nici nu sunt descrise şi identificate în mod clar, în acord cu jurisprudenţa instanţei constituţionale. Din analiza anexelor, se poate observa că doar unele terenuri au menţionate actele prin care s-a constituit un drept de administrare în beneficiul universităţii, iar suprafeţele totale au fost modificate în Camera decizională prin adăugarea în Anexa nr. 1 a noi terenuri. Astfel, suprafaţa totală de teren vizată de art. 1 din legea criticată a fost majorată de la 416,9667 ha la 501,4208 ha, fiind modificat în mod corespunzător şi conţinutul Anexei nr. 1”, se arată în sesizarea la CCR.
 „În considerarea argumentelor expuse, vă solicit să admiteţi sesizarea de neconstituţionalitate şi să constataţi că Legea privind transmiterea bunurilor imobile - teren cu construcţiile aferente din domeniul public al statului şi din administrarea Universităţii de Ştiinţele Vieţii „Regele Mihai I” din Timişoara în domeniul privat al statului şi succesiv în proprietatea Universităţii de Ştiinţele Vieţii „Regele Mihai I” din Timişoara, judeţul Timiş şi transmiterea unui bun imobil - teren din domeniul privat al statului în proprietatea Universităţii de Ştiinţele Vieţii „Regele Mihai I” din Timişoara este neconstituţională”, cere preşedintele Iohannis.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

BNR a decis menţinerea ratei dobânzii de politică monetară la 7% pe an
economic
2024-01-12T15:26:22
Consiliul de administraţie al Băncii Naţionale a României, întrunit în şedinţa de vineri, a hotărât menţinerea ratei dobânzii de politică monetară la nivelul de 7% pe an.
 ”Consiliul de administraţie al Băncii Naţionale a României, întrunit în şedinţa de astăzi, 12 ianuarie 2024, a hotărât următoarele: 
 Rata anuală a inflaţiei şi-a accelerat peste aşteptări scăderea în primele două luni ale trimestrului IV 2023, coborând la 6,72% în noiembrie, de la 8,83% în septembrie, în condiţiile continuării încetinirii creşterii preţurilor alimentelor şi energiei, precum şi ca urmare a ieftinirii combustibililor, sub impactul diminuării cotaţiei ţiţeiului.
 În acelaşi timp, rata anuală a inflaţiei CORE2 ajustat şi-a accentuat trendul descendent mai mult decât s-a anticipat, reducându-se la 9,1% în noiembrie, de la 11,3% în septembrie, pe fondul efectelor de bază dezinflaţioniste mai extinse, al descreşterii cotaţiilor mărfurilor agroalimentare şi al măsurii de plafonare a adaosului comercial la produse alimentare de bază, dar şi în contextul scăderii dinamicii preţurilor importurilor.
 Rata anuală a inflaţiei calculată pe baza indicelui armonizat al preţurilor de consum (IAPC – indicator al inflaţiei pentru statele membre UE) a scăzut la 6,9% în luna noiembrie, de la 9,2% în septembrie. Totodată, rata medie anuală a inflaţiei IPC şi cea calculată pe baza IAPC s‑au redus în noiembrie la 11,2% şi la 10,3%, de la 12,6% respectiv 11,4 la sută în septembrie.    
 Activitatea economică şi-a încetinit semnificativ creşterea în trimestrul III 2023, la 0,9%, de la 1,6% în precedentele trei luni (variaţie trimestrială), dar mai puţin decât s-a previzionat, evoluţie ce face probabilă o restrângere mai temperată a excedentului de cerere agregată în acest interval faţă de cea anticipată.
 În raport cu aceeaşi perioadă a anului trecut, avansul PIB s-a mărit marginal în trimestrul III, la 1,1%, de la 1% în trimestrul II, rămânând astfel modest din perspectivă istorică, în condiţiile în care variaţia stocurilor şi-a majorat impactul contracţionist deja foarte mare, iar aportul consumului administraţiei publice a devenit uşor negativ. Formarea brută de capital fix şi-a reamplificat însă dinamica anuală la un nivel de două cifre în trimestrul III 2023, iar consumul gospodăriilor populaţiei a înregistrat o creştere în termeni anuali după stagnarea din intervalul precedent. Totodată, exportul net a continuat să-şi majoreze influenţa expansionistă, dată fiind continuarea creşterii ecartului pozitiv dintre dinamica volumului exporturilor de bunuri şi servicii şi cea a volumului importurilor, pe fondul adâncirii mai pronunţate în teritoriul negativ a celei din urmă. Drept urmare, deficitul balanţei comerciale şi-a reaccentuat uşor declinul faţă de perioada similară a anului trecut, iar deficitul de cont curent a continuat să scadă semnificativ în termeni anuali, dar ceva mai modest decât în trimestrul II, în contextul încetinirii ritmului ameliorării soldului balanţei veniturilor primare în trimestrul III, pe seama evoluţiei profiturilor reinvestite.
 Cele mai recente date şi analize indică o încetinire uşoară a ritmului trimestrial al PIB în trimestrul IV 2023, implicând totuşi o creştere economică mai solidă în termeni anuali în acest interval decât cea previzionată anterior.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Tenis de masă, WTT Star Contender Doha 2024: Adina Diaconu, argint la dublu feminin
sport
2024-01-12T15:22:50
Adina Diaconu a obţinut argintul la WTT Star Contender Doha 2024 obţine argintul în Qatar, cea mai bună clasare tricoloră la competiţia din Golf.
 Adina Diaconu şi Maria Xiao (Spania) şi-au unit forţele la masa de joc pentru al treilea podium în decurs de trei luni, în circuitul WTT.
 De această dată, perechea medaliată cu bronz la ultimul Campionat European a avut un parcurs admirabil până în finală, cu patru victorii obţinute în aceste zile, printre care şi triumful contra campioanelor europene, Bernadette Szocs/Sofia Polcanova (Austria), în faza semifinalelor.
 Pentru titlul suprem de la WTT Star Contender Doha 2024, Adina Diaconu şi Maria Xiao au înfruntat perechea chineză Qian Tianyi/Chen Xingtong (China), în faţa căreia au cedat finala, scor 0-3 (3-11, 1-11, 9-11).
 Finala

 Semifinale
 Sferturi
 Optimi
 Runda 2
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Reprezentanţii personalului TESA din sănătate, despre posturile neocupate, deblocate prin memorandum: Privind optimist, primele contracte se vor semna la finalul lunii martie/ Personalul TESA, ”mai mult decât umilit salarial”
social
2024-01-12T15:03:52
Reprezentanţii personalului tehnic-administrativ şi suport (TESA) din domeniul sanitar afirmă că acele peste 7.000 de posturi libere în acest sistem care fuseseră blocate prin act normativ, find deblocate prin memorandumul aprobat joi, reprezintă ”o picătură într-un ocean”, având în vedere că numărul ieşirilor din sistemul TESA este mai mare decât cel al angajărilor. Sindicaliştii din acest domeniu atrag atenţia asupra faptului că primele angajări în urma deblocării posturilor se vor putea face, în fapt, abia la finalul lunii martie.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Fondurile alocate decontării serviciilor stomatologice scad cu 50% anul acesta, atrage atenţia Colegiul Medicilor Stomatologi

social
2024-01-12T15:03:00
Fondurile alocate decontării serviciilor de sănătate orală scad la jumătate anul acesta, faţă de bugetul alocat anterior, susţine Colegiul Medicilor Stomatologi din România (CMSR). În acest context, forul reprezentativ a dentiştilor atrage atenţia asupra faptului că, în condiţiile în care România se situează deja pe penultimul loc în ceea ce priveşte sănătatea orală, decalajul faţă de celelalte ţări ale Uniunii Europene se va accentua.

Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Elton John scoate la licitaţie o colecţie de suveniruri: cizme, un pian, un Banksy
entertainment
2024-01-12T15:00:00
Elton John scoate la licitaţie la Christie's din New York o mare colecţie de obiecte ale sale, între care cizme de argint marcate cu un E şi un J purtate în concert, un pian, un triptic de Banksy, majoritatea provenind din luxoasa sa reşedinţă din Atlanta, care a fost vândută recent, scrie AFP. 
 În timpul a opt sesiuni de vânzare fizice sau online, colecţionarii îşi vor putea permite şi ţinute de concert ale legendarului cântăreţ şi pianist britanic, care şi-a luat adio de la scenă în 2023. Un costum din fildeş şi auriu din anii 1970, conceput de designerul Annie Reavey (estimat între 8.000 şi 12.000 de dolari) se află printre sutele de loturi.
 Muzicianul britanic, care şi-a lăsat amprenta asupra ultimei jumătăţi de secol de muzică cu hituri pop precum "Your Song", "Rocket Man", "I'm Still Standing" şi "Sacrifice", cu costumele sale extravagante şi cu angajamentul său în lupta împotriva SIDA, făcuse din Atlanta, capitala statului Georgia, din sudul SUA, baza turneelor sale americane.
 Această alegere a fost dictată de "motive personale", a explicat Christie's în comunicatul său de presă.
 Elton John a fost mult timp afectat de dependenţa de alcool şi droguri şi, "după ce s-a lăsat de băutură în 1990, a găsit confort şi sprijin în această comunitate prietenoasă şi în centrele de dezintoxicare din oraş, precum Triangle Club, care au jucat un rol esenţial în recuperarea sa", scrie casa de licitaţii.

 Cu lucrări ale artiştilor Keith Haring, Andy Warhol, Robert Mapplethorpe şi Richard Avedon, colecţia, alcătuită împreună cu soţul cântăreţului David Furnish, este o mărturie a gustului cuplului pentru arta contemporană.
 Un triptic al celebrului "Flower Thrower" al misteriosului artist Banksy, estimat între 1 milion şi 1,5 milioane de dolari, va fi cea mai scumpă piesă prezentată la vânzarea din 21 februarie.
 La fel ca tricourile purtate în meciuri legendare de legende ale sportului, precum Michael Jordan şi Diego Maradona, vânzările de obiecte de colecţie aparţinând unor vedete ale culturii pop au devenit un teren de joacă preferat al caselor de licitaţii.
 În septembrie anul trecut, o serie de vânzări a mii de obiecte aparţinând liderului trupei Queen, Freddie Mercury, a ajuns la 40 de milioane de lire sterline (46,5 milioane de euro), inclusiv un pian Yamaha pe care artistul şi-a compus aproape toate operele (2 milioane de euro).
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Comisia Tehnico-Economică (CTE) a Ministerului Mediului a avizat opţiunea care prevede închiderea in situ a depozitului de deşeuri periculoase Sofert Bacău
social
2024-01-12T14:59:14
Comisia Tehnico-Economică (CTE) din cadrul Ministerului Mediului a avizat opţiunea care prevede închiderea depozitului de deşeuri periculoase Sofert Bacău in situ, printr-o investiţie totală de 377 de milioane de lei.
 ”În această dimineaţă, la sediul Ministerul Mediului, Apelor şi Pădurilor a avut loc şedinţa de avizare în Comisia Tehnico-Economică (CTE) a proiectului «Închidere şi reabilitare depozit de deşeuri industriale periculoase de fosfogips Sofert Bacău, beneficiar Administraţia Fondului pentru Mediu». Membrii CTE au avizat opţiunea 1 - închiderea conformă a depozitului de deşeuri periculoase Sofert Bacău, suprafaţă de 159.436 mp, cu valoare totală a investiţiei de 377 de milioane de lei”, arată Ministerul Mediului, într-un comunicat de presă transmis vineri.
 Durata de execuţie este de 24 de luni de la data de emitere a ordinului de începere a lucrărilor.
 Potrivit sursei citate, opţiunea 1 prevede închiderea depozitului in-situ, în conformitate cu cerinţele legale în vigoare, respectarea Normativului tehnic din 26 noiembrie 2004 şi a Ordonanţei nr 2 din 11 august 2021 privind depozitarea deşeurilor.
 Aceasta înseamnă ecologizarea corpului haldei de fosfogips, prin următoarele categorii de lucrări: sistematizare deşeuri, realizare strat de impermeabilizare, realizare strat de drenaj pluvial, execuţie strat de recultivare şi înierbări, lucrări conexe de colectare şi evacuare a apei pluviale, rampe tehnologice perimetrale şi rampe tehnologice de acces, împrejmuire şi plantaţie perimetrală, lucrări de monitorizare.    
 ”România are obligaţia de închidere a depozitului de deşeuri industriale periculoase din judeţul Bacău, în vederea conformării cu prevederile acquis-ului european şi cu angajamentele asumate pentru sectorul de mediu. Pentru realizarea investiţiei de închidere a depozitului de deşeuri industriale neconforme a fost necesară, în prealabil, trecerea terenului aferent în proprietatea statului şi în administrarea Administraţiei Fondului pentru Mediu”, adaugă Ministerul Mediului.
 Termenul estimat pentru închiderea depozitului este anul 2027. Soluţia de reabilitare a depozitului de fosfogips are ca obiectiv principal reducerea mobilităţii contaminanţilor existenţi pe amplasament pentru a proteja situl în vederea încadrării acestuia în peisajul natural, cu protecţia factorilor de mediu, apă, aer, sol şi subsol. Pe suprafaţa acestui sit ecologizat nu se va desfăşura în viitor nicio activitate, perimetrul haldei urmând a fi îngrădit şi pus sub observaţie pe o perioadă de 30 de ani.
 ”Există în România 31 de depozite de deşeuri industriale periculoase şi nepericuloase din cauza cărora plătim amenzi. Pentru depozitul de deşeuri industriale periculoase de fosfogips Sofert Bacău, care se întinde pe 16 hectare, plătim 600 de euro pe zi. Mă bucur că am reuşit astăzi să identificăm soluţia cea mai bună pentru ecologizarea acestuia. Ceea ce înseamnă că acesta nu va mai polua, iar statul român va plăti mai puţine penalităţi. După ce vom duce la bun sfârşit acest proiect sunt convins că Bacăul va deveni un exemplu de bună practică pentru celelalte 30 de depozite ce urmează a fi ecologizate”, a declarat ministrul Mircea Fechet.
 Curtea de Justiţie a UE a decis, în 14 decembrie 2023, sancţionarea României cu o amendă de 1,5 milioane de euro şi penalităţi zilnice de 600 de euro/zi pentru întârzierea închiderii depozitelor de deşeuri neconforme. România mai are de închis şi ecologizat 31 de astfel de depozite.
 În 10 august 2023, Guvernul României a aprobat un nou Plan de acţiune pentru închiderea celor 31 de depozite rămase neconforme: 1 depozit de deşeuri municipale, 20 de depozite de deşeuri industriale periculoase şi 10 depozite de deşeuri industriale nepericuloase.
 Ministrul Mediului, Mircea Fechet, a participat, în urmă cu o săptămână, la Bacău, la şedinţa Comisiei de analiză tehnică (CAT) desfăşurată la sediul Agenţiei pentru Protecţia Mediului Bacău, precum şi la o vizită de lucru în teren, la depozitul de deşeuri industriale periculoase de fosfogips Sofert Bacău.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Vergil Chiţac a afirmat că nu există niciun prejudiciu la bugetul local după cursa de bărci cu motor de mare viteză din vara anului trecut, afirmând că a fost organizată cu respectarea legii şi în urma votului pozitiv al Consiliului Local  

social
2024-01-12T14:59:00
Primarul Constanţei, Vergil Chiţac, a afirmat că nu există niciun prejudiciu la bugetul local, după organizarea cursei de bărci cu motor de mare viteză, în vara anului trecut, şi a precizat că evenimentul a fost organizat cu respectarea legii şi în urma votului pozitiv al Consiliului Local. Primarul Vergil Chiţac a reacţionat după ce Consiliul Local a votat ca Municipiul Constanţa să se constituie parte civilă în dosarul legat de organizarea unui eveniment sportiv în vara anului 2023 şi anume etapa Campionat Mondial de Powerboating (bărci cu motor de mare viteză) UIM XCAT 2023. 


Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

”Pauze” în război vor ajuta Rusia să se reînarmeze şi să ”zdrobească” Ucraina, avertizează Zelenski. ”Occidentul nu trebuie să aibă limite ale livrărilor de armament Ucrainei”
externe
2024-01-12T14:55:00
Orice ”pauză” în apărarea Ucrainei împotriva invaziei ruse nu va face decât să ajute Moscova să se reînarmeze şi să-i permită să ”zdrobească” Ucraina, a avertizat preşedintele ucrainean Volodimir Zelenski într-un turneu de două zile în ţările baltice, la Tallinn, relatează AFP.
 ”Daţi Federaţiei ruse doi sau trei ani şi ea ne va zdrobi. Nu ne vom asuma acest risc (...). Nu va exista pauză în favoarea Rusiei”, a subliniat joi, preşedintele ucrainean, răspunzând unei întrebări într-o conferinţă de presă comună cu omologul său eston Alar Karis.
 ”O pauză pe câmpul de luptă, pe teritoriul Ucrainei, nu este o pauză în război. Ea nu este sfârşitul războiului. Asta nu conduce la un dialog politic cu Federaţia rusă sau cu oricine alticineva”, a subliniat el.
 Zelenski a făcut acest turneu în contextul în care Moscova şi Kievul se acuză reciproc de faptul că vizează civili în atacurile lor cu rachete, în plină escaladare brutală a acestor atacuri.
 Capitala Estoniei a fost a doua etapă a acestui turneu în ţările baltice, aliate loiale ale Ucrainei, în cadrul unor eforturi de consolidare a susţinerii Kievului odată cu apropierea a marcării a doi ani de Război în Ucraina.

 Zelenski a subliniat importanţa ajutorului internaţional al ţării sale şi şi-a exprimat regretul faţă de blocarea de către Ungaria a unui ajutor al Uniunii Euroipene (UE) în valoare de 50 de euro.
 ”Avem o întârziere şi un blocaj al unui important pachet financiar fără care este imposibil să supravieţuim. Să spunem că este dificil”, a recunoscut el într-o conferinţă de presă comună cu premierul eston Kaja Kallas.
 Kaja Kallas l-a asigurat pe Volodimir Zelenski de susţinerea ucrainei de către Estonia ”până la victorie” şi a subliniat că ”libertatea trebuie să fie mai bine înarmată decât tirania”.
 Ea a reiterat promisiunea Guvernului eston de a aloca 0,25% din PIB-ul Estoniei ajutoarelor militare destinate Ucrainei în următorii patru ani.
 ”Sperăm ca acest lucru să servească drept exemplu tuturor celorlalţi”, a declarat Kallas.
 Preşedintele ucrainean a repetat că aderarea la NATO constituie cea mai bună garanţie de securitate a Ucrainei şi a regiunii Europei de Est.
 NATO va obţine în schimb ”o armată dotată cu o experienţă militară, nu teoretică, ci practică”, a subliniat el.
 ”PROVOCAREA LUMII DEMOCRATICE”
 ”În acest război brutal, pe acest mare câmp de luptă, suntem toţi aliaţi care luptă pentru libertate”, a declarat Karis, apreciind că ”soluţia care constă în a face agresorul să dea înapoi necesită un efort comun al tuturor ţărilor democratice”.
 ”Toate şansele Rusiei în acest război au la bază speranţa că frontul unit al aliaţilor se sparge şi ca ucrainenii să fie lăsaţi singuri”, a avertizat el.
 ”Vă asigur că noi vom face totul ca acest lucru să nu se întâmple. Războiul trebuie să se termine cu victoria Ucrainei”, a subliniat el.
 Preşedintele ucrainean a apreciat că ”Occidentul nu trebuie să aibă limite ale livrărilor de armament Ucrainei”.
 ”Atunci când noi aducem o susţinere militară, trebuie să înţelegem că, într-un război, este inevitabil să atacăm obiective militare ale agresorului, să încetinim şi să slăbim forţele inamicului şi să apărăm poporul ucrainean”, a continuat el.
 Preşedintele eston a avertizat, pe X, că Rusia nu vrea să cucerească doar Ucraina.
 ”Împreună cu alţi dictatori, ea a lansat o provocare lumii democratice. Folosind armament achiziţionat de la Coreea de Nord şi de la alţi actori statali, (preşedintele rus Vladimir) Putin le poartă în acelaşi lupta lor”, scrie el şi cere UE ”să devină puternică pe plan militar”.
 Volodimir Zelenski a denunţat, în prima etapă a turneului său baltic, miercuri, ezitările Occidentului cu privire la ajutorul financiar şi militar cal Ucrainei, care ”nu face decât să crească curajul şi forţa Rusiei”.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

CFR Cluj a pierdut primul amical din această iarnă, scor 1-2 cu Gent
sport
2024-01-12T14:40:23
Formaţia CFR Cluj a fost învinsă, vineri, cu scorul de 2-1, de echipa KAA Gent, în primul amical al clujenilor din această iarnă, la Oliva Nova.
 Învingătorii au marcat prin Fernandez-Pardo, în minutele 57 şi 64.
 Pentru CFR Cluj a înscris Deac, în minutul 77, din penalti.
 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Angel Tîlvăr, întrevedere cu ambasadorul SUA Kathleen Kavalec: Contribuţia noastră la elaborarea Strategiei SUA la Marea Neagră va reprezenta o prioritate în perioada următoare
politic-intern
2024-01-12T14:29:57
Ministrul Apărării, Angel Tîlvăr, a discutat, vineri, cu ambasadorul SUA la Bucureşti, Kathleen Kavalec, despre cooperarea bilaterală pentru anul 2024, pe palierul politico-militar, cu accent pe impactul războiului din Ucraina asupra regiunii. ”Contribuţia noastră la elaborarea Strategiei SUA la Marea Neagră va reprezenta o prioritate în perioada următoare”, a arătat Tîlvăr. Totodată, a fost abordată şi situaţia de securitate din Marea Roşie.
 Potrivit Ministerului Apărării, la întrevederea desfăşurată vineri, cei doi oficiali au discutat despre principalele repere ale cooperării bilaterale pentru anul 2024, pe palierul politico-militar, cu accent pe impactul războiului de agresiune al Federaţiei Ruse împotriva Ucrainei asupra regiunii.
 Ministrul Apărării a reiterat poziţia României în ceea ce priveşte condamnarea fermă a războiului declanşat de Federaţia Rusă în Ucraina, amintind recentele atacuri aeriene ale forţelor armate ruse asupra ţintelor civile şi, totodată, asupra infrastructurii civile critice ucrainene. În acest context, au fost subliniate eforturile pe care ţara noastră le face pentru menţinerea stabilităţii în zonă.
 Pe parcursul întâlnirii, ministrul Tîlvăr a salutat demersurile iniţiate, la nivelul autorităţilor de la Washington, în vederea elaborării Strategiei SUA de securitate şi dezvoltare a Mării Negre, acestea reprezentând un moment istoric cu o importanţă strategică deosebită.
 ”Contribuţia noastră la elaborarea Strategiei SUA la Marea Neagră va reprezenta o prioritate în perioada următoare. România a susţinut constant, consecvent şi proactiv întărirea angajamentului american la Marea Neagră, ca parte a unui efort coordonat euro-atlantic şi al partenerilor care împărtăşesc poziţii comune pentru asigurarea securităţii, rezilienţei şi prosperităţii regiunii”, a spus Tîlvăr.    
 În acelaşi context, a fost amintită semnarea la Istanbul, la 11 ianuarie, a Memorandumului de Înţelegere privind constituirea grupului operativ pentru combaterea minelor marine în Marea Neagră - o iniţiativă importantă pentru statele aliate şi pentru consolidarea posturii NATO de descurajare şi apărare pe flancul estic.
 De asemenea, a fost abordată şi situaţia de securitate din Marea Roşie, atât partea română, cât şi partea americană evidenţiind faptul că atacurile grupării Houthi reprezintă o ameninţare semnificativă, care pune în pericol libertatea de navigaţie pe una dintre cele mai importante rute de transport maritim.
 Potrivit MApN, Tîlvăr a subliniat că, în anul 2024, România marchează un moment deosebit – celebrarea a 20 de ani de la aderarea ţării noastre la NATO şi împlinirea a 75 de ani de la semnarea Tratatului Alianţei Nord Atlantice, evenimente care vor fi evidenţiate şi la Summit-ul de la Washigton, care va avea loc în această vară.
 De asemenea, în luna ianuarie a acestui an se împlinesc 30 de ani de când România este parte a Parteneriatul pentru Pace, o iniţiativă importantă care a trasat drumul euro-atlantic al ţării noastre.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - Premierul Marcel Ciolacu se întâlneşte, vineri la Guvern, cu reprezentanţii transportatorilor şi fermierilor / Anterior prefectul Capitalei a discutat cu protestatarii
politic-intern
2024-01-12T14:25:00
Premierul Marcel Ciolacu va avea, vineri de la ora 15.00, la Palatul Victoria, consultări cu reprezentanţii transportatorilor şi fermierilor. Prefectul Capitalei a fost să discute cu protestatarii şi le-a transmis despre această invitaţia e prim-ministrul la Guvern, pentru a discuta despre doleanţele şi revendicările acestora.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Câciu, întrebat dacă ar fi o ameninţare pentru PSD ca Iohannis să fie şef al Consiliului European şi Ciucă şef de stat: Nu o văd ca o ameninţare. Cel mai mult contează să ai contact cu cetăţenii
politic-intern
2024-01-12T14:23:00
Ministrul Investiţiilor şi Proiectelor Europene Adrian Câciu a declarat că nu vede ca o ameninţare pentru PSD scenariul în care Klaus Iohannis să ajungă la şefia Consililui European iar liderul PNL Nicolae Ciucă să fie ales şef de stat. „Cel mai mult contează, indiferent ce strategii faci într-un birou, dacă ai astfel de idei, să ai contact cu cetăţenii”, a adăugat social-democratul.
 „Nu o văd ca o ameninţare şi vă spun ca om politic, de la firul ierbii. Cel mai mult contează, indiferent ce strategii faci într-un birou, dacă ai astfel de idei, să ai contact cu cetăţenii. Adică să consideri că vei fi favorizat într-o zonă. Am dat exemplul cu alegeri anticipate. De ce voiau alegeri anticipate în ianuarie 2020? Atunci erau pe val, abia preluaseră guvernarea. Realitatea la finalul lui 2020 s-a văzut că au pierdut alegerile. Da? Strategiile din birou, dacă ar exista, nu intru neapărat într-o astfel de dezbatere, dar important este cum te vede cetăţeanul”, a afirmat Adrian Câciu, vineri la postul B1 TV, întrebat dacă ar fi un plus pentru PNL şi o ameninţare pentru PSD dacă Klaus Iohannis ar ajunge la şefia Consililui European şi Nicolae Ciucă şef de stat.
 „Pot să construieşti câte astfel de situaţii, că dacă eşti într-o anumită poziţie vei fi favorizat faţă de cel care nu ocupă acea poziţie, s-ar putea să fi mult mai defavorizat decât cel care ocupă acea poziţie”, a continuat ministrul PSD.
 „Executivul e cel care şi decontează tot, inclusiv partea negativă. Poate multora le place să stea pe margine şi să comenteze, dar nu îşi asumă. Vă dau un exemplu, nu o să dau exemplu pe persoană fizică, dar sunt foarte mulţi oameni din clasa politică şi din zona coaliţiei care au comentat foarte mult din deciziile pe care noi le-am luat în demnităţile pe care le-am ocupat, dar nu şi-au asumat niciodată să fie măcar la nivel de secretar de stat, la nivel de ministru, să îşi asume să rezolve problemele. Poate le-ar fi rezolvat mai bine, dar asumăţi această responsabilitate. Restul să fii comentator, să fii chibiţ, toată lumea se pricepe la fotbal, dar foarte puţini joacă fotbal”, a completat Câciu.
 Întrebat de cine îi este mai teamă în acest an electoral, PNL sau AUR, ministrul Adrian Câciu a răspuns: „Nu, să stiţi că singura problemă pe care cred eu că putem să ne-o creem singuri este să nu ştim să explicăm ceea ce facem şi ceea ce am făcut”.    
 „Aceasta este singura chestiune. Într-un dialog cu cetăţenii trebuie să le spui de ce ai luat o decizie, care a fost efectul pozitiv pentru cetăţean, pe care poate nu ai explicat-o atunci când ai luat-o, care a fost şi efectul negativ şi cum compensezi efectul negativ. Noi asta trebuie să le explicăm. Suntem într-o competiţie politică, dar cetăţenii sunt obiectivul nostru. Dacă stăm doar să arătăm că unul este blond şi unul este şaten dintre noi, să nu creadă vreun politician că cetăţeanul va face alegerea din perspectiva culorii părului nostru, ci a modului în care noi ne-am comportat faţă de cetăţeni”, a concluzionat Adrian Câciu.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Patronatul Furnizorilor de Servicii Medicale Private se declară îngrijorat de scăderea cuprinsă între 30 şi 50% a alocării bugetare pentru ambulatoriul de specialitate, stomatologie şi medicina de familie
social
2024-01-12T14:20:55
Patronatul Furnizorilor de Servicii Medicale Private (PALMED) afirmă că scăderea cuprinsă între 30 şi 50% a alocării bugetare pentru ambulatoriul de specialitate, stomatologie şi medicina de familie ar putea avea consecinţe grave pentru populaţie. ”Încurajăm partenerii abilitaţi să se consulte şi să negocieze cu CNAS, astfel încât să generăm soluţii menite să asigure sustenabilitatea sistemului de sănătate şi să garanteze accesul populaţiei la servicii medicale”, arată reprezentanţii PALMED.
 Patronatul Furnizorilor de Servicii Medicale Private (PALMED) afirmă, vineri, într-un comunicat de presă, că îşi exprimă îngrijorarea cu privire la reducerea bugetului alocat în acest an, în comparaţie cu execuţia bugetară din 2023, pentru segmente esenţiale ale sistemului medical.
 ”Anunţul publicat de Casa Naţională de Sănătate (CNAS) indică o scădere cuprinsă între 30 şi 50%, pentru ambulatoriu de specialitate, stomatologie şi medicină de familie, piloni ai unui sistem de sănătate funcţional şi eficient”, arată reprezentanţii PALMED.
 Ei explică faptul că ambulatoriul de specialitate furnizează servicii de diagnostic, tratament şi monitorizare, pentru o gamă largă de probleme de sănătate, asigurând astfel îngrijire medicală de calitate, într-un mediu mai puţin invaziv decât spitalul. Medicina de familie reprezintă prima linie de apărare împotriva problemelor de sănătate şi joacă un rol crucial în prevenirea şi gestionarea afecţiunilor cronice. Stomatologia nu trebuie subestimată, deoarece sănătatea orală este strâns legată de sănătatea generală.
 ”Neglijarea acestor sectoare esenţiale ar putea avea consecinţe grave pentru populaţie, întrucât, prin intermediul infrastructurii şi al specialiştilor din aceste domenii, sunt furnizate servicii preventive şi terapeutice vitale, contribuind astfel la reducerea mortalităţii”, subliniază aceştia.    
 Reprezentanţii PALMED arată că sistemul medical se confruntă, din toamna anului trecut, cu întârzierea plăţilor şi lipsa de predictibilitate financiară.
 ”Astfel, furnizorii dispun de resurse financiare reduse, ceea ce poate duce la întârzieri în prestarea serviciilor, deci un acces limitat, la îngrijirile medicale necesare, în timp ce imprevizibilitatea financiară poate împiedica planificarea şi dezvoltarea adecvată a infrastructurii. Funcţionalitatea şi eficienţa sistemului medical depind, într-o mare măsură, de investiţiile în echipamente, tehnologie şi personal calificat. PALMED susţine demersurile Colegiului Medicilor din România, Colegiului Medicilor Stomatologi din România şi ale altor organizaţii reprezentative pentru acest sector, care vizează un dialog constructiv şi eficient. Încurajăm partenerii abilitaţi să se consulte şi să negocieze cu CNAS, astfel încât să generăm soluţii menite să asigure sustenabilitatea sistemului de sănătate şi să garanteze accesul populaţiei la servicii medicale”, arată sursa citată.
 Colegiul Medicilor Hunedoara critică modul în care Casa Naţională de Asigurări de Sănătate (CNAS) a calculat valoarea punctelor pentru medicina primară şi ambulatoriile de specialitate, arătând că veniturile cabinetelor medicilor de familie şi celor din ambulator vor fi diminuate cu aproape 30%.
 Casa Naţională de Asigurări de Sănătate (CNAS) a publicat, joi, în transparenţă decizională valorile punctelor pentru medicina primară şi de specialitate din ambulatoriul clinic, acestea fiind de 6,2, respectiv 3,3 lei.
 ”CNAS a calculat valoarea punctelor per capita şi pe serviciu în asistenţa medicală primară şi valoarea punctului pe serviciu în asistenţa medicală ambulatorie de specialitate, ţinând cont de sumele alocate pentru fiecare domeniu de asistenţă medicală prin Legea bugetului de stat pe anul 2024. Astfel, au rezultat următoarele valori: Pentru punctul per capita: 7,7 lei; Pentru punctul pe serviciu medical în asistenţa medicală primară: 6,2 lei; Pentru punctul pe serviciu medical în asistenţa medicală ambulatorie de specialitate: 3,3 lei”, arătau reprezentanţii CNAS, într-un comunicat de presă.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Umar Sadiq (Nigeria) – forfait pentru Cupa Africii pe Naţiuni
sport
2024-01-12T14:03:34
Umar Sadiq, atacantul nigerian de la Real Sociedad, va lipsi de la Cupa Africii pe Naţiuni din cauza unei accidentări, a anunţat vineri federaţia Nigeriană de Fotbal.
 Umar Sadiq (26 de ani) s-a accidentat la genunchi în timpul amicalului dintre echipele naţionale ale Nigeriei şi Guineei, duminică. Sadiq s-a antrenat separat de restul lotului nigerian, marţi, iar examenele medicale au arătat că atacantul de la Real Sociedad va fi indisponibil pentru perioada următoare. Antrenorul portughez Jose Peseiro l-a înlocuit deja pe Sadiq cu Paul Onuachu, de la Trabzonspor.
 Omar Sadiq este al doilea atacant important al Nigeriei, după Victor Boniface, care nu poate juca la această ediţie a CAN.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - Municipiul Constanţa s-a constituit parte civilă în dosarul în care Vergil Chiţac este urmărit penal de DNA pentru finanţarea unei competiţii sportive fără ca acel contract să fie atribuit în urma unei proceduri publice / Reacţia lui Vergil Chiţac
social
2024-01-12T14:03:00
Municipiul Constanţa s-a constituit parte civilă în dosarul în care primarul Vergil Chiţac este urmărit penal de Direcţia Naţională Anticorupţie (DNA) pentru finanţarea unei competiţii sportive fără ca acel contract să fie atribuit în urma unei proceduri publice. Procurorii anticorupţie susţin că prejudiciul în acest dosar este de peste 1,7 milioane de lei. 
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cazul Delon - Un medic a fost chemat să evalueze starea de sănătate a actorului
entertainment
2024-01-12T14:01:50
Un medic a fost chemat pentru a evalua starea de sănătate a lui Alain Delon, după ce avocaţii actorului în vârstă de 88 de ani şi ai fiului său Anthony au cerut ca acesta să fie plasat sub protecţie judiciară, a anunţat joi justiţia franceză, scrie AFP. 


 "Un medic calificat a fost chemat de parchetul din Montargis pentru a evalua situaţia lui Alain Delon", a precizat într-un comunicat parchetul din acest oraş din centrul Franţei, situat în apropierea comunei în care locuieşte actorul, celebru pentru rolurile sale din "La Piscine" şi "Le Guépard".
 "Procurorul general confirmă că, la 10 ianuarie 2024, a primit două e-mailuri distincte din partea avocaţilor lui Anthony şi Alain Delon, care indicau necesitatea urgentă de a-l plasa pe acesta din urmă sub protecţie judiciară din motive de sănătate", se arată în comunicat, adăugând că această procedură nu va face obiectul "niciunei comunicări ulterioare".
 Anterior, Laurence Bedossa, care se identifică drept avocata lui Alain Delon, a precizat într-un comunicat că "a solicitat prin e-mail procurorului parchetului tribunalului din Montargis să iniţieze o procedură de protecţie judiciară în interesul domnului Delon".
 "I-am cerut, de asemenea, să convoace toate părţile în cabinetul său, tot în interesul domnului Delon, pentru a le putea informa despre această necesitate", a adăugat ea.

 Anouchka, la rândul ei, îşi acuză fraţii că i-au pus în pericol viaţa actorului şi susţine că aceştia ar fi vrut să-şi ducă tatăl în Elveţia pentru ca acesta să poată continua să fie tratat acolo.
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Israelul respinge la CIJ o acuzaţie de genocid ”denaturată” şi răuvoitoare” a Africii de Sud. ”Ce tupeu!”, denunţă Netanyahu. Răspunsul Israelului este un act de legitimă apărare şi că nu vizează civili, dă asigurări avocatul Tal Becker
externe
2024-01-12T13:56:00
Israelul dă asigurări vineri că nu caută să distrugă poporul palestinian în Fâşia Gaza, apărându-se de o acuzaţie de genocid ”total denaturată” şi ”răuvoitoare” a Africii de Sud la cea mai înaltă jurisdicţie a ONU, relatează AFP.
 Africa de Sud a sesizat luna trecută, în regim de urgenţă, Curtea Internaţională de Justiţie (CIJ) cu sediul la Haga, argumentând că Israelul încalcă Convenţia ONU împotriva genocidului, semnată în 1949, în urma Holocaustului.
 Pretoria cere ca judecătorii să oblige Israelul să oprească ”imediat” campania militară lansată în Fâşia Gaza, după atacul fără precedent de la 7 octombrie pe teritoriul israelian, soldat cu aproximativ 1.140 de morţi, potrivit unui bilanţ AFP pe baza unor date israeliene.
 Ca represalii, israelul a jurat să ”aneantizeze” mişcarea islamistă plaestiniană Hamas, aflată la putere ân Fâşia Gaza, şi a lansat o ofensivă în această enclavă palestiniană, soldată cu cel puţin 23.469 morţi, majoritatea copii, adolescenţi şi femei, potrivit unui ultim bilanţ al Ministerului Sănătăţii al Hamas.
 Însă, potrivit lui Tal Becker, unul dintre avocaţii Israelului, Africa de Sud a ”prezentat din nefericire Curţii un tablou factual şi juridic total denaturat” al Războiului din Fâşia Gaza.

 Cu ajutorul unor imagini şi înregistrări video, Becker a zugrăvit în faţa magistaţilor tabloul unor orori comise, în opinia sa, în timpul atacului Hamas.
 Membri ai Hamas ”au torturat copii în faţa părinţilor lor, părinţi în faţa copiilor lor, au ars oameni” şi s-au făcut vinovaţi de violuri şi mutilări, a acuzat el.
 Avocatul a subliniat că răspunsul Israelului este un act de legitimă apărare şi că nu vizează civili.
 ”Israelul este angajat într-un război de apărare împotriva Hamas, nu împotriva poporului palestinian”, a dat asigurări Becker.
 În aceste circumstanţe, ”nu există altă acuzaţie mai falsă sau mai răuvoitoare decât acuzaţia de genocid împotriva Israelului”, a subliniat el.
 ”Toată argumentaţia (sud-africană) are la bază o descriere deliberat organizată, decontextualizată şi manipulatoare a realităţii ostilităţilor actuale”, a acuzat el.
 Israelul şi aliatul său Statele Unite au respins cazul de la CIJ ca ”fără fundament”.
 Întrebat despre acuzaţii ale israelului potrivit cărora Africa de Sud ar fi ”braţul juridic” al Hamas, un purtător de cuvânt al Departamentului de Stat american Vedant Patel a răspuns unor jurnalişti că ”acesta nu este un termen pe care l-aş folosi despre partenerii noştri sud-africani”.
 ”Dar, încă o dată, continuăm să credem foarte ferm că acuzţaiile potrivit cărora Israelul comite un genocid sunt nefondate”, a subliniat Patel.
 Israelul ”este acuzat de genocid în momentul în care combate un genocid”, s-a ofuscat premierul israelian Benjamin Netanyahu.
 ”Nu, Africa de Sud, nu noi am venit să comitem un genocid, ci Hamas”, a tunat el înaintea audierilor.
 ”Noi ne vom continua războiul defentiv, ale cărui dreptate şi moralitate sunt fără egal”, a continuat el.
 ”O organizaţie teroristă a comis cea mai gravă crimă împotriva poporului evreu de la Holocaust şi iată că cineva vine să-l acuze în numele Holocaustului. Ce tupeu!”, a adăugat el.
 ”ÎNCĂLCAREA LINIEI”
 CIJ ar putea să pronunţe, având în vedere că este vorba despre o procedură de urgenţă, în câteva săptămâni.
 Hotărârile CIJ sunt fără drept de apel şi au caracter constrângător juridic, însă Curtea nu are nicio putere să le pună în aplicare. Ea a ordonat, de exemplu, Rusiei să-şi suspende invazia Ucrainei.
 În schimb, Curtea nu se va pronunţa încă pe fond - adică cu privire la faptul dacă Israelul comite efectiv un genocid -, ci numai cu privire la dacă sunt ameninţate, în prezent, drepturi fundamentale ale locuitorilor Fâşiei Gaza.
 Africa de Sud poate să dea în judecată Israelul la CIJ pentru că cele două ţări au semnat Convenţia genocidului.
 Ministrul sud-african al Justiţiei Ronald Lamola a acuzat joi, în faţa magistraţilor, Israelul de ”încălcarea liniei” şi a Convenţiei, un lucru pe care brutalitatea atacului Hamas nu-l poate justifica.
 ”Genocidele nu sunt declarate nicodată dinainte”, a Adila Hassim, o avocată a Africii de Sud.
 ”Dar acest tribunal beneficiază de ultimele 13 săptămâni de probe care arată în mod incontestabil un model de comportament şi de intenţie care justifică o acuzaţie plauzibilă de acte genocidare”, a acuzat ea.
 Partidul Congresul Naţional African (ANC), aflat la putere în Africa de Sud, susţine de mult timp cauza palestriniană.
 Fostul preşedinte sud-african Nelson Mandela, un erou al luptei împotriva aparheidului, declara că libertatea Africii de Sud este ”imcompletă” fără libertatea palestinienilor.
 Justiţia internţaională se află, la rândul său, în joc în acest dosar, a avertizat joi, la CIJ, altă avocată a Pretoriei, Blinne Ní Ghrálaigh.
 ”Unii ar putea spune că însăşi reputaţia dreptului internţaional, capacitatea sa şi voinţa sa de a uni şi apăra toate popoarele în mod egal sunt în joc”, a subliniat ea.
 Însă, potrivit Israelului, plângerea Africii de Sud la CIJ este ”una dintre cele mai mari demonstraţii de ipocrizie din istorie”.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Angajată a Spitalului de Psihiatrie din Galaţi, trimisă în judecată după ce a cerut şi a primit bani de la 11 persoane cărora le-a promis că le va ajuta să se angajeze în cadrul unităţii medicale
justitie
2024-01-12T13:55:05
O angajată a Spitalului de Psihiatrie Galaţi a fost trimisă în judecată după ce ar fi cerut şi ar fi primit bani de la 11 persoane cărora le-a promis că le va ajuta să se angajeze în cadrul unităţii medicale. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ariel Lopez a semnat cu UTA Arad
sport
2024-01-12T13:40:58
Clubul UTA Arad a anunţat, vineri, că Ariel Lopez este noul jucător al echipei arădene.
 Jucătorul cu dublă cetăţenie, uruguayano-spaniolă, s-a născut la 26 mai 1995, la Montevideo în Uruguay şi măsoară 1.83m.
 A trecut pe la San Isidro, UD Las Zocas, Getafe B, Navalcarnero şi Inter de Madrid, toate din Spania, Dunărea Călăraşi şi FC Buzău în România. Polivalentul fotbalist poate evolua atât mijlocaş defensiv cât şi fundaş central şi ajunge la UTA de la Oţelul Galaţi.
 În prima parte a sezonului, a jucat 18 meciuri în Superligă şi patru partide în Cupa României, competiţie în care a punctat de două ori.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Videoclipul "Yellow" este al şaselea al formaţiei Coldplay care adună peste un miliard de vizualizări pe YouTube
entertainment
2024-01-12T13:36:00
Videoclipul "Yellow" al Coldplay a devenit cel mai recent videoclip al formaţiei care a adunat peste un miliard de vizualizări pe YouTube, potrivit Billboard.  
 "Yellow" lansată în 2000 - cu care artiştii au deschis în 2016 Super Bowl Halftime Show - este al şaselea videoclip al trupei care adună peste 1 miliard de vizualizări pe YouTube. Celelalte clipuri din Billion Views Club includ "Paradise", "Adventure of a Lifetime", "Something Just Like This" (cu The Chainsmokers), "The Scientist" şi "Hymn for the Weekend".
 
 Videoclipul constă într-o singură filmare continuă, fără tăieturi, o diferenţă clară faţă de videoclipurile ulterioare ale trupei, care au fost realizate cu CGI şi seturi multiple.
 "Yellow" a fost principalul single al "Parachutes", albumul de studio de debut al trupei, câştigător al unui premiu Grammy (trofeul pentru cel mai bun album de muzică alternativă în 2002).

 În topul Billboard Hot 100, "Yellow" a urcat pe locul 48, în timp ce "Parachutes" a ajuns pe locul 51.
 În prezent, trupa înregistrează două prezenţe în topurile Hot 100, cu "Viva La Vida" din 2008 şi "My Universe" din 2021 (cu BTS).
 Anul trecut, Coldplay şi-a continuat turneul mondial "Music of the Spheres World Tour", care i-a adus premiul de "cel mai bun artist rock în turneu" la gala Billboard Music Awards 2023.
 Potrivit Billboard Boxscore, "Music of the Spheres World Tour" a fost cel mai mare turneu rock din 2023 şi al doilea cel mai mare turneu din toate genurile. De la startul său din 2022, a generat venituri de 664,5 milioane de dolari şi a vândut 6,7 milioane de bilete. 
 Formaţia Coldplay va susţine două concerte la Bucureşti, anul acesta, pe Arena Naţională, în 12 şi 13 iunie. Biletele la show-urile din cadrul „Music Of The Spheres World Tour” sunt sold-out.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Câciu, despre PNRR: 9,15 miliarde euro intraţi în conturile României şi 1,1 miliarde de euro efectiv cheltuiţi. Diferenţa e prinsă în bugetul pe 2024 pentru a fi absorbită în totalitate în acest an
economic
2024-01-12T13:29:01
Ministrul Investiţiilor şi Proiectelor Europene Adrian Câciu a declarat, în legătură cu Planul Naţional de Redresare şi Rezilienţă (PNRR), că până la finalul anului trecut au fost cheltuită suma de 1,1 miliarde euro din cele 9,15 miliarde euro care au intrat în conturile României, iar diferenţa este prinsă în bugetul de stat pe acest an, pentru a fi absorbită în totalitate în 2024.
 „Au intrat în conturile României 9,15 miliarde de euro şi, până la 31 decembrie 2023, 1,1 miliarde de euro efectiv cheltuiţi. Diferenţa este prinsă în bugetul de stat pe 2024 pentru a fi absorbită în totalitate în acest an. Fiecare coordonator de reformă, noi avem şedinţe bilunare pe partea de PNRR la nivel de Guvern, vom urmări cu atenţie. Am spus că la iunie tragem linie şi vedem cine nu şi-a făcut temele din perspectiva acestei absorbţii”, a explicat Adrian Câciu, chestionat vineri la postul B1 TV câţi bani au intrat în România din PNRR şi câţi au fost cheltuiţi.
 „Să ştiţi că şi pe absorbţia 2014-2020, dacă nu stăteam foarte ancoraţi în această zonă, noi am plecat undeva de la 73% şi am ajuns la 93%, nu se întâmplau aceste lucruri”, a continuat ministrul PSD.
 „Trebuie toată echipa guvernamentală să fie foarte concentrată, să înţeleagă că absorbţia, aceşti bani gratuiţi veniţi de la Uniunea Europeană sunt cei mai importanţi bani de care beneficiază România”, a completat Câciu.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Protest al agricultorilor şi transportatorilor şi în judeţul Timiş/ Ei nu vor porni spre Bucureşti, dar rămân pe şoselele din apropierea Timişoarei - VIDEO
social
2024-01-12T13:28:16
Zeci de utilaje agricole şi TIR-uri au pornit, vineri, spre Timişoara, din comunele din judeţul Timiş, după ce la nivel naţional este a treia zi de proteste ale agricultorilor şi transportatorilor. Protestatarii afirmă că nu vor merge la Bucureşti, dar vor rămâne pe drumurile din apropierea Timişoarei.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Dolj: Bărbat, reţinut după ce a agresat un taximetrist şi i-a furat maşina/ Taxiul a fost abandonat apoi pe o stradă din Craiova 
eveniment
2024-01-12T13:12:30
Un bărbat de 28 de ani a fost reţinut de poliţiştii din Dolj după ce a agresat un taximetrist şi i-a furat maşina. Taxiul a fost abandonat pe o stradă din Craiova.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Ministrul Investiţiilor şi Proiectelor Europene, despre împrumuturi: În mare parte reprezintă datorie scadentă. Strategia României a fost una de prefinanţare a necesarului
economic
2024-01-12T13:12:26
Ministrul Investiţiilor şi Proiectelor Europene Adrian Câciu a explicat, referitor la împrumuturile statului, că „strategia de finanţare a României a fost una de prefinanţare a necesarului, adică să iei cât mai mulţi bani la început de an pentru că pot apărea tot felul de elemente de distorsiune pe pieţele financiare”.
 „Trebuie să ştim foarte clar ce înseamnă aceste împrumuturi. În mare parte ele reprezintă datorie scadentă care vine sau a fost angajată în anii anteriori şi în 2023 partea de deficit a fost undeva la 90 de miliarde de lei, restul până la 200 de miliarde înseamnă rate scadente la datoria angajată de guvernele anterioare, deficitele din anii anteriori, începând cu 2010 până în 2023, deci datorie acumulată care a devenit scadentă şi care trebuie plătită”, a afirmat Adrian Câciu, întrebat vineri la postul B1 TV despre nivelul de împrumuturi ale statului.
 Ministrul PSD a mai spus că „la fel şi în 2024, avem multă datorie scadentă care vine din guvernele anterioare, inclusiv guvernările din timpul pandemiei, dar şi cele anterioare”.
 „Mai este un aspect, apropo de cifra de 200 de miliarde, şi în 2024, şi în final de 2023, ca şi în 2022, început de 2023, strategia de finanţare a României a fost una de prefinanţare a necesarului, adică să iei cât mai mulţi bani la început de an pentru că pot apărea tot felul de elemente de distorsiune pe pieţele financiare”, a continuat Câciu.
 Chestionat de ce România se împrumută la dobânzi mai mari decât Ungaria şi Serbia, ministrul Investiţiilor şi Proiectelor Europene a răspuns: „Nu ne putem compara cu dobânzile Serbiei”.    
 „Ne putem compara cu ţările din zona europeană, din Uniunea Europeană, în primul rând, iar chestiunea aceasta cu dobânzile este legată strict de nivelul de risc, de ratingul de ţară, de nivelul inflaţiei, de apropierea de o zonă riscantă, zona de conflict, şi atunci aceste costuri într-adevăr sunt mai ridicate. Ce trebuie să facem? Deficitele noastre structurale, deficitele gemene trebuie reduse astfel încât ratingul trebuie îmbunătăţit”, a completat Câciu.
 „Următorul pas este să creştem gradul de rating”, a continuat social-democratul.
 „Ca să creşti acest grad de rating, trebuie în continuare să ai elemente în care reduci deficitul de cont curent, adică deficitul comercial, de aceea avem o serie de programe care au menirea să reducă acest deficit comercial, respectiv deficitul de cont curent, şi pe de altă parte să ai politici publice care să îţi reducă deficitul public”, a conchis Adrian Câciu.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

UPDATE - PSD solicită Poştei Române şi Casei Naţionale de Pensii explicaţii oficiale despre distribuirea unor materiale de propagandă politică ale PNL Timiş  ataşate, prin capsare, de taloanele de pensii / Reacţia PSD Timiş / Anunţul Poştei Române - FOTO
social
2024-01-12T13:05:00
Reprezentanţii PSD au transmis, vineri, o solicitare reprezentanţilor Poştei Române şi ai Casei Naţionale de Pensii Publice cu privire la „serviciul special de capsare” a materialelor de propagandă politică de taloanele de pensii distribuite pensionarilor. Social-democraţii prezintă un talon de pensie din Lugoj, care are ataşat un pliant al PNL cu numele liderului PNL Lugoj Ionuţ Sîrbu şi al preşedintelui PNL Timiş Alin Nica, preşedinte al CJ Timiş. PSD Timiş acuză cp preşedintele Partidului Naţional Liberal Timiş, Alin Nica, foloseşte Poşta Română şi angajaţii ei pentru a-şi face campanie electorală! şi cere demisia  directorului Sucursalei Regionale de Poştă Timişoara.
 UPDATE - "Preşedintele Partidului Naţional Liberal Timiş, Alin Nica, foloseşte Poşta Română şi angajaţii ei pentru a-şi face campanie electorală! Zilele trecute, bătrânii din Lugoj au primit pensiile şi la fiecare fluturaş de pensie a fost ataşat un pliant cu imaginea liberalului Alin Nica. O astfel de acţiune este fără precedent în judeţul Timiş şi arată modul în care Nica înţelege să facă politică, dar, totodată, trădează disperarea unui om care ştie că zilele sale în fruntea Consiliului Judeţean sunt numărate. Ca de fiecare dată, şeful liberalilor nu îşi va asuma răspunderea pentru ceea ce se întâmplă, va găsi vinovaţi în alte părţi şi va dezvolta teorii conspiraţioniste. Doar că, de această dată, dovezile sunt mai mult decât clare”, transmite PSD Timiş.
 ŞTIREA INIŢIALĂ - „Celor două entităţi publice li s-a cerut să precizeze dacă un astfel de serviciu este legal, având în vedere că e vorba de documente emise de autorităţile statului român, asociate în mod direct cu propaganda unui partid politic. De asemenea, s-a solicitat conducerii Companiei Naţionale Poşta Român” să precizeze care este tariful perceput pentru acest «serviciu suplimentar de capsare» prestat de angajaţii companiei (pe lângă serviciul de distribuire) şi dacă partidul beneficiar a achitat distinct suma corespunzătoare”, arată comunicatul de presă al PSD.
 Astfel, PSD solicită şefilor Poştei Române şi Casei Naţionale de Pensii Publice să se abţină să-şi depăşească atribuţiile legale pe care le au în exercitarea funcţiei. subliniind că acordarea unor foloase necuvenite unui partid politic este sancţionată de lege.
 În plus, astfel de decizii aflate la limita legii sau dincolo de ea nu se justifică nici măcar din punct de vedere electoral, pentru că pensionarii nu au uitat că partidul ale cărui pliante au fost capsate de talonul de pensii a îngheţat punctul de pensie în 2021, s-a opus cu insistenţă aplicării calendarului de creştere a pensiilor din Legea 127/2019, iar mai recent a contestat propunerea PSD de majorare şi de recalculare a pensiilor, susţinând că nu ar fi bani pentru astfel de măsuri necesare pentru creşterea nivelului de trai al pensionarilor.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Treizeci şi trei de sportivi vor reprezenta România la Jocurile Olimpice de Tineret
sport
2024-01-12T13:01:45
Complexul Olimpic ”Sydney 2000” de la Izvorani a găzduit vineri ceremonia de prezentare a Team Romania pentru Jocurile Olimpice de Tineret pentru sporturile de iarnă de la Gangwon 2024. România va fi reprezentată de 33 sportivi (16 feminin – 17 masculin).
 Sportivii români vor concura la 9 discipline din programul celei de a IV-a ediţii a Jocurilor Olimpice de Tineret pentru sporturile de iarnă.
  Componenţii  Echipei Olimpice TEAM Romania pentru JOT Gangwon 2024:
 Cei doi sportivi desemnaţi portdrapel la Ceremonia de Deschidere a Jocurilor Olimpice de Tineret Gangwon 2024  pentru Team Romania sunt:  Kata Mandel (snowboard) şi Sami MIHAI (monobob).
 Preşedintele COSR Mihai Covaliu va însoţi Echipa Olimpică Team Romania la Gangwon. Din delegaţie fac parte şi cei doi oficiali ai Federaţiilor Naţionale care au sportivi calificaţi: Anisia Buta (FR Bob şi Sanie) şi Puiu Gaspar (FR Schi Biatlon), precum şi Valeriu Tomescu, oficial asistenţă ştiinţifică.

 Echipa Olimpică Team Romania este condusă la JOT Gangwon 2024 de Şeful de Misiune Florin Mişcă şi  Adjunctul Şefului de Misiune Dragoş Tătaru. Colectivul Medical este format din dr. Dan Tănase şi dr. Diana Torje.
 La ceremonia de prezentare au participat preşedintele COSR Mihai Covaliu, secretarul general George Boroi, precum şi membri ai Comitetului executiv COSR şi invitaţi ai Mişcării Olimpice.
 ”Romania  înseamnă EXCELENŢĂ şi SPIRIT de ECHIPĂ. Aşa vrem să acţionăm. Aşa suntem educaţi. Provocarea pe care o veţi trăi la Jocurile Olimpice de Tineret Gangwon 2024 trebuie să fie pentru voi prilejul de a arăta că sunteţi pregătiţi, că veţi lupta pentru Echipă, pentru cei care sunt cu voi acolo dar şi pentru cei care vă  susţin de acasă. Ştiu ce înseamnă presiunea şi depăşirea limitelor, înţeleg ce impune o astfel de stare, dar mai ştiu că sunteţi puternici şi puteţi să urcaţi pe podium. CREDEŢI ÎN VOI! Competiţia aceasta este pentru voi şi pentru sporturile de iarnă o rampă de lansare. V-aţi construit visul zi de zi la antrenamente, e momentul să intraţi în arenă cu încredere, curaj , atitudine şi spirit de învingători! EU AM ÎNCREDERE ÎN VOI TOŢI! Aveţi din partea noastră tot sprijinul. Suntem cu inima lângă voi. Echipa Olimpică Team Romania înseamnă MÂNDRIE NAŢIONALĂ!  Făceţi-vă familia şi ţara mândri de voi. Succes, Echipei Olimpice a României la Jocurile Olimpice de la Gangwon 2024!”, le-a transmis Mihai Covaliu, preşedintele Comitetului Olimpic şi Sportiv Român.
 George Boroi i-a încurajat pe juniori să lupte pentru visul lor. ” Determinare, Respect şi Mândrie pentru Team Romania!  Prin rezultatele voastre din ultima perioadă aţi reuşit să atrageţi atenţia asupra disciplinelor olimpice de iarnă, să captaţi atenţia publicului şi să demonstraţi că Echipa Olimpică Team Romania are potenţial.  Aveţi datoria morală faţă de voi înşivă, şi faţă de munca pe care aţi depus-o  alături de echipele voastre, să luptaţi pentru visul vostru! Veţi reprezenta România în 9 discipline la cea de a IV-a a ediţie a Jocurilor Olimpice de Tineret pentru sporturile de iarnă Gangwon, sunteţi la început de drum, noi vă vom fi alături tuturor în egală măsură. Vă vom încuraja şi vă vom susţine în misiunea de a reprezenta cât mai bine Team România. Vă doresc să concuraţi cu determinare, să nu vă lipsească motivaţia de a fi tot mai buni, ambiţia de a vă depăşi şi respectul pentru ECHIPĂ. Nu uitaţi că sunteţi parte din Team România şi reprezentaţi o naţiune apreciată în lumea sportului. Sunt sigur  că eforturile  voastre vor fi răsplătite. Mult succes, Team România! Mereu alături de voi!”, a punctat secretarul general al COSR.
 ISTORIC*PALMARES*STATISTICI
 Jocurile Olimpice de Tineret Gangwon 2024 încep în 19 ianuarie 2024 şi se vor încheia la 1 februarie 2024. La competiţia din Republica Coreea vor participa sportivi cu vârste cuprinse între 14-18 ani.
 Palmares Team Romania la Jocurile Olimpice de Tineret pentru sporturile de iarnă: 5 medalii-
 3 de aur şi 2 de bronz.
 -     9 sporturi – biatlon, bob, sanie, skeleton, hochei pe gheaţă, patinaj viteză, sărituri cu schiurile, schi alpin, schi fond
 -  locul 4 – cea mai bună clasare la skeleton
                     1 BRONZ – Mihaela Hogaş  - patinaj viteză- sprint echipe mixte internaţionale
                      1 BRONZ – Elena Ionel -patinaj viteză – sprint echipe mixte internaţional
  
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Moscova denunţă atacurile americane din Yemen drept o ”escaladare” distructivă şi o ”deformare” a rezoluţiilor Consiliului de Securitate al ONU. China, ”îngrijorată”. Franţa îi acuză pe huthi de ”escaladare”
externe
2024-01-12T13:01:00
Moscova condamnă vineri atacuri efectuate în cursul nopţii de joi spre vineri în Yemen de către Statele Unite şi Regatul Unit împotriva rebelilor huthi şi denunţă o măsură care conduce la o ”escaladare” şi care are ”obiective distructive”, relatează AFP.
 ”Atacurile Statelor Unite în Yemen sunt un nou exemplu de deformare de către anglo-saxoni a rezoluţiilor Consiliului de Securitate al ONU şi al unui dispreţ total faţă de dreptul internaţional în numele unei escaladări în regiune, cu scopul de a-şi atinge obiectivele distructive”, denunţă într-o postare pe Telegram o purtătoare de cuvânt a Ministerului rus de Externe, Maria Zaharova.
 China se declară, la rândul său, ”îngrijorată” de escaladarea tensiunilor la Marea Roşie.
 ”China este îngrijorată de scaladarea tensiunilor la Marea Roşie”, declară o purtătoare de cuvânt a Ministerului chinez de Externe Mao Ning şi îndeamnă ”părţile vizate să rămână calme şi să dea dovadă de reţinere, pentru a evita o extindere a conflictului”.
 ”Huthi poartă vina extrem de grea a escaladării regionale”, reacţionează vineri într-un comunicat Ministerul francez de Externe.

 ”Prin Rezoluţia 2722, Consiliul de Securitate (al ONU) a stabilit, la 10 ianuarie 2024, că exercitarea drepturilor şi libertăţilor de navigaţie trebuie să fie respectată şi că statele au, în acord cu dreptul internaţional, dreptul să reacţioneze la aceste atacuri”, subliniază quai d'Orsay.
 Atacurile americano-britanice au vizat instalaţii militare în mai multe oraşe controlate de către huthi, a anunţat televiziunea acestei grupări rebele - membră a ”Axei Rezistenţei”, o coaliţie de mişcări armate ostile Israelului, înfiinţată de Iran, din care fac parte mişcrile islamiste palestiniană hamas şi libaneză Hezbollah.
 Au fost vizate capitala yemenită Sanaa şi oraşul portuar Hodeida, unde corespondenţi AFP au auzit mai multe explozii, dar şi oraşele Taiz şi Saada.
 Această operaţiune americano-britanică s-a desfăşurat ”cu succes”, ca un răspuns ”direct la atacuri fără precedent al huthi vizând nave internaţionale la Marea Roşie”, a anunţat preşedintele americxan Joe Biden, evocând o acţiune ”defensivă” menită să apere comerţul internaţional.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Mai mult de 30 de evenimente organizate de ICR în ţară şi în străinătate, cu ocazia Zilei Culturii Naţionale
cultura-media
2024-01-12T13:00:48
Institutul Cultural Român marchează Ziua Culturii Naţionale cu mai mult de 30 de evenimente, defăşurate atât în ţară, cât şi în străinătate. Publicul internaţional este invitat la concerte, expoziţii, spectacole de teatru şi balet, performance-uri şi recitaluri de poezie.
 Ambasada României în Statele Unite ale Americii şi Institutul Cultural Român din New York celebrează Ziua Culturii Naţionale în America de Nord printr-un mini-turneu de muzică clasică susţinut de violonistul Alexandru Tomescu şi pianista Sînziana Mircea. Prezentate sub titlul „Remember Enescu. Bijuterii muzicale”, concertele susţinute de cei doi muzicieni vor avea loc în 15 ianuarie, la presigiosul centru John F. Kennedy Center for the Performing Arts din Washington, D.C şi în 12 ianuarie, la sediul reprezentanţei ICR New York din Midtown Manhattan.
 ICR Stockholm organizează la sediu un concert de muzică clasică şi expoziţia multimedia „Constantin Silvestri - printre contemporanii săi”, care pun în evidenţă cariera excepţională a muzicianului şi legăturile sale cu spaţiul Nordic. Concertul susţinut de Laura Tătulescu (soprană), Kristofer Lundin (tenor) şi Iosif Ion Prunner (pian) cuprinde lucrări semnate de Constantin Silvestri, Mihail Jora, Myriam Marbe, Livia Teodorescu-Ciocănea şi de compozitorii nordici Carl Sjöberg, Hugo Alfvén, Wilhelm Peterson-Berger. Un al doilea proiect expoziţional poate fi vizitat la galeriile ICR Stockholm: „Români în elita mondială” prezintă 40 de personalităţi din România, printre care Mihai Eminescu şi Constantin Brâncuşi, prin intermediul unor materiale documentare din colecţii private, inclusiv ediţii bibliofile ale unor volume de poezie românească, publicate în condiţii grafice deosebite.
 ICR Beijing organizează expoziţia „Privire asupra Deconectării”, realizată de Dani Ghercă şi concertul de muzică neoclasică susţinut de Mischa Blanos. Vernisajul are loc sâmbătă, 13 ianuarie, la Centrul Choi. Expoziţia, care va fi deschisă până pe 29 ianuarie 2024, explorează schimbări ample în condiţia umană, evidenţiind alienarea şi confuzia generate de viaţa digitală şi individualismul radical.
 Institutul Cultural Român de la Lisabona şi Ambasada României în Republica Portugheză vor organiza o serie de evenimente ce vor avea loc la Porto şi Lisabona. Evenimentele vor debuta sâmbătă, 13 ianuarie, cu un recital de pian şi violă, în interpretarea muzicienilor Constantin Sandu şi Ceciliu Ovidiu Isfan, la Auditoriul Casa Comum al Rectoratului Universităţii din Porto. De asemenea, în data de 18 ianuarie, la sediul ICR Lisabona, se va desfăşura cea de-a XIII-a ediţie a Ceremoniei de acordare a titlurilor onorifice „Amicus Romaniaeˮ. Titlul onorific „Amicus Romaniae". Ceremonia va fi însoţită de prezentarea unor lucrări de grafică realizate de studenţi ai Facultăţii de Arte de la Universitatea „Dunărea de Jos” din Galaţi, în coordonarea Prof. Liviu Adrian Sandu. În continuarea serii, va avea loc lansarea volumului "Adevărate, trăite, de povestit" de Elena Nentwig Dumitrescu (Editura Proilavia a Bibliotecii Judeţene Brăila, 2023), în prezenţa autoarei.

 ICR Madrid prezintă sâmbătă, 13 ianuarie, spectacolul de teatru de păpuşi inspirat din povestea pentru copii „Zâna Munţilorˮ de Petre Ispirescu. Povestea face parte din antologia de basme populare româneşti „Cuentos maravillosos rumanos” de Petre Ispirescu, apărută în traducerea din limba română a lui Mihai Iacob, profesor la Universitatea din Bucureşti, cu ilustraţii alb-negru semnate Roxana Irimia, la Editura Libros de las Malas Compaňias. Evenimentul va avea loc la sediul Bibliotecii Municipale Iván de Vargas din Madrid. De asemenea, luni, 15 ianuarie, la sediul ICR Madrid, va avea loc o nouă sesiune de lectură neîntreruptă din opera poetică a lui Mihai Eminescu şi din opera altor poeţi români traduşi în spaniolă. Evenimentul va include lecturi în limba română şi în limba spaniolă din poemele lui Eminescu în traducerea lui Rafael Alberti, Omar Lara, José Manuel Megías şi Dana Giurcă, Mario Castro Navarette şi a Cătălinei Iliescu. ICR Madrid itinerează expoziţia de arhitectură „Femeia care sunt. 7 arhitecte din România şi operele lor”. Vernisajul expoziţiei va avea loc luni, în prezenţa autorităţilor locale, a presei şi a comunităţii româneşti din zona de nord a Spaniei.
 ICR Viena va organiza sâmbătă, 13 ianuarie, un concert susţinut de Corul Cameratei „Voces Lugosienses” din Lugoj, soprana Veronica Anuşca, mezzosoprana Aura Twarowska, bass-baritonul Sorin Coliban şi pianistul Ruben Doran. De asemenea, ICR Viena va mai organiza luni, 15 ianuarie, la Haus der Ingenieure, un recital de gală susţinut de mezzosoprana Roxana Constantinescu, acompaniată de pianista Cătălina Butcaru. Prelegerea cu tema „Viaţa lui Mihai Eminescu la Viena”, organizată de reprezentanţa din Austria, va avea loc marţi, 16 ianuarie, pentru a celebra 174 de ani de la naşterea poetului Mihai Eminescu. 
 Institutul Român de Cultură şi Cercetare Umanistică de la Veneţia invită publicul italian la concertul Orchestrei Filarmonicii „George Enescu” din Botoşani, în data de 15 ianuarie, la Teatrul „Arnaldo Momo” din Veneţia Mestre. Repertoriul concertului include compoziţii reprezentative ale unor maeştri români clasici şi contemporani: Ciprian Porumbescu, George Enescu, Constantin Dimitrescu, Pascal Bentoiu etc. De asemenea, IRCCU Veneţia organizează o expoziţie cu titlul „Memorialul Ipoteşti – Centrul Naţional de Studii «Mihai Eminescu» … pe tărâmul marelui poet român Mihai Eminescu (1850–1889)”, în perioada 12–18 ianuarie, la Galeria Institutului Român de Cultură şi Cercetare Umanistică de la Veneţia.
 Institutul Cultural Român „Mihai Eminescu” la Chişinău organizează un concert de cameră cu participarea muzicienilor de renume internaţional Andrei Ioniţă (violoncel) şi Alexandra Tîrşu (vioară), împreună cu pianistul Marcel Lazăr. Evenimentul se va desfăşura în data de 15 ianuarie, ora 19.00, la Sala cu Orgă, iar intrarea publicului va fi gratuită, în limita locurilor disponibile. Programul va include creaţii de George Enescu, Ciprian Porumbescu, Bela Bartok, Constantin Dumitrescu, Paul Constantinescu şi Claude Debussy.
 „Aplauze pentru poet… pe scenă, la Paris” va fi în data de 15 ianuarie, de la ora 19.00, la Palatul Béhague. Spectacolul punctează repere poetice din cultura română interpretate de actorii Emilia Popescu şi Mihai Mălaimare, în acompaniamentul muzical al pianistului Cătălin Răducanu şi violonistei Ioana Tudor. 
 Institutul Cultural Român de la Budapesta şi Filiala Seghedin celebrează Ziua Culturii Naţionale cu două reprezentaţii ale spectacolului "(Re)interpretări – recital de muzică şi poezie românească", producţie a Teatrului „Andrei Mureşanu” din Sfântu Gheorghe, la Budapesta şi Seghedin. Spectacolul adaptat pentru spaţiul maghiar, compus din repertoriul muzical al grupului „Classical Singers” (Sebestyén-Lázár Enikő – soprană, Babos Margit – soprană, Kőmíves Bokor Zsuzsa – pian, Oláh Badi Alpár – tenor, Barabás Lajos Zsolt – tenor) şi incluzând inserţii de poezie românească, în interpretarea actriţei Camelia Paraschiv, va avea loc luni, 15 ianuarie, la ora 19.00, la Teatrul Naţional din Budapesta, sala Gobbi Hilda, respectiv marţi, 16 ianuarie, la ora 18.00, la sediul Filialei Seghedin din piaţa Dugonics nr.2.
 ICR Bruxelles va organiza proiectul „Dialog cu scriitori români din Belgia. Expoziţie de desene: Scriitori români văzuţi de artişti europeni”. Evenimentul va avea loc luni, 15 ianuarie, la reşedinţa Ambasadorului României în Regatul Belgiei. Proiectul constă într-un dialog cu scriitori români de succes din Belgia - Ligia Monica Mateiu, Simona Gânj, Cristina Pop, Andrei-Paul Corescu - despre felul în care cultura română este receptată în comunităţile în care trăiesc şi o expoziţie de desene, care cuprinde 16 portrete ale unor mari autori români, realizate de artişti din diferite ţări europene ca omagiu adus scriitorilor/poeţilor români. Portretele sunt puse la dispoziţie, cu titlu gratuit, de Uniunea Ziariştilor Profesionişti din România - Filiala Prahova. 
 Spectacolul „Life & Love”, un performance susţinut de celebrul actor Vlad Ivanov şi de apreciatul percuţionist Lucian Maxim, va fi prezentat la sediul ICR Londra miercuri, 17 ianuarie, ora 19.00. În cadrul recitalului, poezia eminesciană va fi prezentată magistral; de asemenea, versurile lui Marin Sorescu, Nichita Stănescu, Vladimir Drăghia şi Mircea Dinescu vor prinde viaţă ȋn interpretarea remarcabilă a actorului Vlad Ivanov. I se alătură ȋn acest demers compozitorul Lucian Maxim, unul dintre cei mai talentaţi percuţionişti români. Accesul este liber, în limita locurilor disponibile.
 ICR Varşovia invită publicul la un eveniment de celebrare a patrimoniului arhitectural construit din România, prin prezentarea, din mai multe perspective, a bisericilor fortificate din Transilvania. Evenimentul va avea loc miercuri, 17 ianuarie, de la ora 18.00, la sediul Ambasadei României şi ICR Varşovia din str. F. Chopina 10. Punctul de pornire va fi expoziţia de fotografie „Din zbor. Bisericile fortificate din Transilvania”, semnată de fotograful Ionuţ Macri. Evenimentul va fi completat de proiecţia filmului documentar "Colonizarea saşilor" (producţie TVR Timişoara, 23 min), care prezintă istoria colonizării saşilor, începând de la perioada cruciadelor, şi bogăţia creaţiei ţărăneşti din sudul Transilvaniei. La finalul evenimentului, publicul va fi invitat la un pahar de vin românesc, la început de An Nou şi de nou sezon cultural românesc în Polonia, deschis prin Ziua Culturii Naţionale.
 Ziua Culturii Naţionale este sărbătorită la Roma printr-un eveniment ce pune faţă în faţă două mari voci ale liricii contemporane din Italia şi România - Milo De Angelis şi Dinu Flămând. Intitulat „Dialog poetic româno-italian Dinu Flămând - Milo De Angelis”. Evenimentul se va desfăşura în data de 18 ianuarie, de la ora 18.00, la Sala de Conferinţe Accademia di Romania in Roma. Accademia di Romania in Roma, în colaborare cu Universitatea Naţională de Arte din Bucureşti şi Societatea „Dante Alighieri”, organizează expoziţia de artă „De la Oraşele invizibile la oraşul contemporan / Da Le città invisibili alla città contemporanea”, ce se va desfăşura în perioada 16-30 ianuarie, la Galeria Accademiei di Romania din Roma. Expoziţia cuprinde 27 de lucrări de grafică şi sculptură semnate de 19 studenţi ai UNArte, precum şi o carte bibliofilă cu ilustraţii de autor, toate inspirate de romanul „Oraşele invizibile” semnat de Italo Calvino, plasându-se astfel în contextul sărbătoririi Centenarului naşterii celebrului scriitor italian.
 Cu ocazia uneia dintre cele mai importante date din calendarul diplomaţiei publice şi culturale al anului 2024, ICR Tel Aviv organizează concertul aniversar „Symphonic Jazz Poem”, ce va avea loc în data de 20 ianuarie, ora 20.00, la Jerusalem Theater. Concertul de jazz simfonic aduce pe aceeaşi scenă artiştii români Florin Răducanu (pian), Dalila Cernătescu (nai), Ionuţ Pascu (dirijor) şi muzicienii israelieni Oren Hardy (contrabas) şi Yonatan Rosen (tobe), acompaniaţi de Jerusalem Symphony Orchestra. Concertul „Symphonic Jazz Poem” prezintă lucrări originale româneşti şi este programat în sala Henry Crown Symphony Hall de la Jerusalem Theater – The Jerusalem Center for the Performing Arts. 
 Evenimentul „Ziua Culturii în paşi de balet” este organizat la Praga, la sediul Ambasadei României din Cehia, luni, 22 ianuarie, şi va cuprinde fragmente de balet din spectacole de prestigiu, interpretate de balerini recunoscuţi internaţional din România şi Republica Moldova: Irina Burudja, Veaceslav Burlac, Daria Lazucova, Tudor Moldoveanu, Alina Nanu şi Alexandra Pera.
 La Bucureşti, Ziua Culturii Naţionale va fi sărbătorită duminică, 14 ianuarie, în Sala Mare a ICR, printr-o masă rotundă în cadrul căreia marile proiecte muzicale organizate sau coorganizate de Institutul Cultural Român vor fi prezentate de personalităţi marcante şi operatori culturali de renume: Cristian Măcelaru, Peter Stark, Cristina Uruc, Emil Pantelimon, Daniel Jinga, Marin Cazacu, Alina Pavalache-Cophignon, Răzvan Popovici, Diana Rotaru, Ovidiu Maior, iniţiatori şi coorganizatori ai proiectelor muzicale în care ICR are o implicare majoră şi care reprezintă România în străinătate sau asigură o veritabilă platformă de interrelaţionare culturală. Întâlnirea va fi urmată, de la ora 14.00, de recitalurile susţinute de muzicienii Valentin Şerban, câştigătorul Concursului Internaţional „George Enescu” la vioară, ediţia 2020/2021 şi Gabriel Gîţan, pianist acompaniator la Concursul Internaţional „George Enescu” şi Constantin Borodin, laureat al premiului II la violoncel - Concursul Internaţional „George Enescu”, participant în cadrul programului ICR AdMusicam.
 Miercuri, 17 ianuarie, şi joi, 18 ianuarie, va avea loc cea de-a doua ediţie a evenimentului „Corzi literareˮ, organizată de Institutul Cultural Român şi Institutul Liszt - Centrul Cultural Maghiar din Bucureşti, pentru a marca Ziua Culturii Naţionale şi Ziua Culturii Maghiare. În cadrul evenimentului, vor fi prezentate cărţi ale unor autori maghiari traduşi în limba română şi autori români traduşi în limba maghiară, inclusiv prin programul Translation and Publication Support (TPS) al Institutului Cultural Român.
 Seria celor peste 30 de evenimente dedicate de ICR şi reprezentanţele sale în lume de Ziua Culturii Naţionale a început la 8 ianuarie cu recitalul de muzică clasică organizat de Institutul Cultural Român „Dimitrie Cantemir” din Istanbul la Opera Süreyya, în interpretarea pianistei Oxana Corjos şi a clarinetistului Petru Pane şi se va încheia cu un concert susţinut de Mihaela Martin (vioară), Andrei Ioniţă (violoncel) şi Daria Tudor (pian), la Ambasada României în Republica Federală Germană, organizat de Institutul Cultural Român „Titu Maiorescu” din Berlin pe 25 ianuarie 2024.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

BNR: Datoria externă totală a României a crescut cu 20,093 miliarde euro, în primele 11 luni din 2023, la 163,979 miliarde euro
economic
2024-01-12T12:57:46
Datoria externă totală a României a crescut cu 20,093 miliarde euro, în primele 11 luni din 2023, la 163,979 miliarde euro, de la 143,886 miliarde euro, la 31 decembrie 2022.
 ”În perioada ianuarie - noiembrie 2023, datoria externă totală a crescut cu 20 093 milioane euro, până la 163,979 miliarde euro. În structură: datoria externă pe termen lung a însumat 116,965 miliarde euro la 30 noiembrie 2023 (71,3% din totalul datoriei externe), în creştere cu 18,6% faţă de 31 decembrie 2022; datoria externă pe termen scurt a înregistrat la 30 noiembrie 2023 nivelul de 47,014 miliarde euro (28,7% din totalul datoriei externe), în creştere cu 3,9% faţă de 31 decembrie 2022”, arată datele BNR.
 Rata serviciului datoriei externe pe termen lung a fost 16,9% în perioada ianuarie - noiembrie 2023, comparativ cu 17,9% în anul 2022. Gradul de acoperire a importurilor de bunuri şi servicii la 30 noiembrie 2023 a fost de 5,5 luni, în comparaţie cu 4,4 luni la 31 decembrie 2022.
 Gradul de acoperire a datoriei externe pe termen scurt, calculată la valoarea reziduală, cu rezervele valutare la BNR la 30 noiembrie 2023 a fost de 96%, comparativ cu 82,4% la 31 decembrie 2022.
 În perioada ianuarie - noiembrie 2023 contul curent al balanţei de plăţi a înregistrat un deficit de 20,2 miliarde euro, comparativ cu 24,331 miliarde euro în perioada ianuarie - noiembrie 2022. În structura acestuia, balanţa bunurilor a consemnat un deficit mai mic cu 3,510 miliarde euro, balanţa serviciilor a înregistrat un excedent mai mare cu 552 milioane euro, balanţa veniturilor primare a înregistrat un deficit mai mic cu 320 milioane euro, iar balanţa veniturilor secundare a înregistrat un excedent mai mic cu 251 milioane euro.    
 Investiţiile directe ale nerezidenţilor în România au însumat 6,313 miliarde euro (comparativ cu 9,547 miliarde euro în perioada ianuarie - noiembrie 2022), din care participaţiile la capital (inclusiv profitul reinvestit net estimat) au însumat valoarea netă de 5,996 miliarde euro, iar creditele intragrup au înregistrat valoarea netă de 317 milioane euro.
  
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Câciu, despre protestul tranportatorilor şi fermierilor: Mi-aş dori ca nimeni din clasa politică să nu încerce să exploateze acest protest. Sunt convins că va fi rezolvat prin dialog
politic-intern
2024-01-12T12:52:00
Ministrul Investiţiilor şi Proiectelor Europene Adrian Câciu a declarat, cu privire la protestul fermierilor şi al transportatorilor, că este încrezător că vor fi găsite o serie de elemente de dialog mult mai concrete decât în zilele precedente. „Mi-aş dori ca nimeni din clasa politică să nu încerce să exploateze acest protest”, a adăugat social-democratul. 
 „N-am toate datele referitoare la ce anume a demarat acest protest, dar îmi doresc şi ne dorim cu toţii ca protestul să fie unul, dacă vreţi, valid şi să reprezinte nemulţumirea sinceră a unor persoane, indiferent de categoria profesională, pe de o parte. Pe de altă parte, sunt convins că va fi rezolvat prin dialog, pentru că trebuie explicate o serie de situaţii, sau eventual şi soluţii găsite la revendicările celor care protestează”, a afirmat Adrian Câciu, întrebat vineri la postul B1 TV, dacă acest protest este unul cu iz politic.
 Ministrul PSD a adăugat că ar vrea ca nimeni din clasa politică să nu exploateze aceste proteste.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Cartea de memorii a cântăreţei Lisa Marie Presley, fiica lui Elvis, va fi lansată în octombrie
entertainment
2024-01-12T12:46:25
Memoriile cântăreţei Lisa Marie Presley, singurul copil al legendei rock'n'roll-ului Elvis Presley, vor fi lansate în octombrie, au anunţat joi fiica acesteia şi editura Random House Publishing.
 "Sunt onorată să contribui la lansarea cărţii mamei mele", care a murit în ianuarie 2023, la vârsta de 54 de ani, a anunţat pe Instagram fiica ei, actriţa americană Riley Keough, cunoscută pentru rolurile din filmul 2Mad Max: Fury Road" şi din serialul "Daisy Jones and the Six".
  
 A post shared by Riley Keough (@rileykeough)
 Anunţul ei trimite la un site web, care precizează că această carte va fi lansată în 15 octombrie 2024. "Înainte de a muri în 2023, (Lisa Marie Presley) a lucrat mai mulţi ani la o carte de memorii, înregistrând nenumărate ore de bandă cu o vulnerabilitate uluitoare, care a fost în cele din urmă pusă pe hârtie de fiica ei, Riley Keough", promite site-ul.
 Moartea sa la vârsta de 54 de ani în urmă cu un an, cauzată, potrivit autopsiei, unor complicaţii legate de o operaţie de slăbire, a provocat un val de omagii în lumea divertismentului american.
 Lisa Marie Presley a fost moştenitoarea casei şi a domeniului familiei, la Graceland, în Memphis (sud), care a devenit un loc de pelerinaj pentru fanii lui Elvis, veniţi să îi viziteze mormântul. Potrivit presei americane, Riley Keough a devenit la rândul ei moştenitoare.
 Figura lui Elvis, un rocker de geniu inspirat de gospelul şi blues-ul din Tennessee, a revenit în prim-plan graţie filmului "Elvis" (2022) al lui Baz Luhrmann, în care cântăreţul este interpretat de Austin Butler, căruia Lisa Marie Presley îi adusese un omagiu emoţionant.
 Mai recent, filmul "Priscilla", al regizoarei Sofia Coppola, spune povestea lui Elvis, a exceselor şi a crizelor sale de violenţă, prin ochii soţiei sale. Elvis Presley a murit în 1977, la vârsta de 42 de ani.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

ANALIZĂ: Finanţare nerambursabilă de peste 5 miliarde de euro pentru companii, în acest an, fiind vizate investiţii în energie verde, producţia de materiale de construcţii, industrie alimentară şi agricultură
economic
2024-01-12T12:44:14
Cel puţin opt programe de finanţare pentru companii sunt deja deschise sau în curs de a fi lansate de autorităţi în acest an, alocarea totală a acestora ridicându-se la peste 5 miliarde de euro. Sunt vizate investiţii în energie verde, producţia de materiale de construcţii, industrie alimentară, agricultură şi multe altele, arată o analiză REI, grup de companii ce oferă consultanţă în atragerea de finanţări nerambursabile.
  
  ”Cel puţin opt programe de finanţare sunt deja deschise sau în curs de a fi lansate de autorităţi în acest an, alocarea totală a acestora ridicându-se la peste 5 miliarde de euro”, arată o analiză REI, grup de companii ce oferă consultanţă specializată în atragerea de finanţări nerambursabile atât pentru companii, cât şi pentru autorităţi publice.
 Sprijinul nerambursabil, disponibil atât sub formă de ajutor de stat, cât şi fonduri europene, vizează investiţii în producţia de energie verde şi creşterea eficienţei energetice a companiilor, în producţia de materiale de construcţii, în domeniul alimentar sau în reindustrializarea anumitor regiuni cheie ale ţării, prin creşterea numărului de angajaţi şi stimularea investiţiilor în dezvoltare.
 „Este una dintre cele mai mari şi mai importante alocări de fonduri nerambursabile pentru companiile prezente în România de la aderarea la UE, în 2007, iar programele de finanţare susţin investiţii în sectoare cheie care pot dezvolta economia şi atrage investitori de proporţii la nivel local. Lucrăm şi suntem în discuţii cu foarte multe companii care pregătesc investiţii importante la nivel local, iar cea mai mare parte iau în calcul sprijin nerambursabil atât de la Guvern, sub forma ajutoarelor de stat, cât şi prin accesarea de fonduri europene. Vedem progrese inclusiv la nivelul Ministerelor, care au recrutat personal specializat, care au anunţat digitalizarea anumitor procese cheie, prin urmare suntem optimişti şi ne aşteptăm ca 2024 să fie un an mult mai bun ca 2023”, a declarat Roxana Mircea, managing partner REI Grup.    
 Printre cele mai mari programe de finanţare din prima jumătate a acestui an amintim:
 Programul Fond pentru Modernizare a debutat în luna noiembrie a anului trecut, odată cu sesiunea dedicată sectorului agriculturii, unde fermierii au putut accesa 150 milioane euro din cei peste 500 milioane euro puşi la dispoziţie de MADR. Spre finalul anului a fost lansată şi sesiunea dedicată autorităţilor publice, unde exerciţiul a fost unul competitiv, pe principiul „primul venit - primul servit”. 
 Peste 700 de primării şi consilii locale au depus proiecte în prima zi a sesiunii, unde REI a asigurt peste 20% dintre acestea. 
 „Pentru viitoarele sesiuni de proiecte pentru fotovoltaice sau baterii de stocare prin programul Fond pentru Modernizare, ce vor debuta în perioada următoare, recomandăm beneficiarilor ca la depunerea proiectului să fie pregătit Studiul de fezabilitate şi obţinut Certificatul de urbanism, iar la contractare se va solicita Avizul Tehnic de Racordare (ATR). Este unul dintre cele mai aşteptate programe de finanţare din acest an, iar interesul este foarte ridicat”, a precizat Roxana Mircea.
 Prima sesiune a programului INVESTALIM s-a derulat, iniţial, în perioada 27 octombrie - 27 noiembrie, iar pentru că interesul a fost foarte ridicat, MADR a prelungit sesiunea cu încă 30 de zile. În total, pe acest prim apel, au fost depuse 49 de proiecte, valoarea investiţiilor, cu tot cu confinanţare, depăşind 1 miliard de euro, unde totalul ajutoarelor de stat solicitate a depăşit 300 de milioane de euro, respectiv mai mult decât dublul alocării din sesiune.
 „Există discuţii la nivelul Ministerului pentru o creştere a alocării pentru sesiunea 2 din acest an, la peste 450 de milioane de euro, însă momentan se analizează acest detaliu. Interesul rămâne foarte ridicat, iar noi avem zilnic discuţii cu clienţi importanţi din domeniul agro-alimentar pentru proiecte importante de producţie. Aproximativ 20% din proiectele depuse pe prima sesiune a INVESTALIM au fost intermediate de REI, iar investiţiile au vizat procesarea cărnii, panificaţie sau producţie/rafinare ulei şi se ridică la circa 220 milioane euro”, a declarat Roxana Mircea.
 Amânată şi întârziată de aproximativ 2 ani, Managementul deşeurilor este una dintre cele mai aşteptate scheme de finanţare de către companiile care doresc să investească în fabrici de reciclare. Bugetul intiţial anunţat de MMAP se ridica la peste 280 milioane euro, însă alocarea din prezent a scăzut la circa 220 milioane euro.
 Anunţat de anul trecut, CONSTRUCTPLUS este cel mai aşteptat program de finanţare pentru companiile specializate în producţia de materiale de construcţii. Cu un Ghid consolidat deja lansat pe piaţă, intrat in sedinţa de Guvern de joi - 11 ianuarie, apelul ar urma să se deschidă din 15 februarie şi va fi deschis timp de o lună. 
 „Avem zeci de discuţii şi proiecte în pregătire pe această schema de finanţare, atât de aşteptată de producătorii de materiale de construcţii, unul dintre cele mai importante sectoare de investiţii la nivelul ţării. Deşi alocarea este relativ redusă raportat la cererea existentă în piaţă, ne dorim ca MEAT să ia în calcul creşterea alocării pentru ediţiile ce vor urma, similar ceea ce se negociază în cazul INVESTALIM”, a precizat Roxana Mircea.
 Pe lângă cele 8 mari programe de finanţare anunţate pentru acest an, alte scheme se află în pregătire la ministere, printre acestea numărându-se o nouă versiune a schemei reglementate de HG 807/2014, care în ultimii ani a fost cea mai importantă soluţie de sprijin pentru companiile specializate în producţie, o nouă sesiune pentru schema reglementată de HG 959/2022, dedicată industriilor prelucrătoare, RePower EU, un amplu program de finanţare dedicat creşterii eficienţei energetice şi a independenţei de combustibilii fosili, precum şi alte programe din PNRR, care reprezintă încă circa 40 miliarde de euro bani pentru investiţii şi dezvoltare, atât a sectorului public, cât şi a celui privat.
 REI Finance Advisors, REI International Consulting şi Touched Marketing, parte a REI Grup, sunt companii specializate în elaborarea, implementarea şi monitorizarea proiectelor de investiţii atât prin fonduri europene nerambursabile (Programul Operational Regional, Programul Operational Infrastructura Mare, PNDR), cât şi pe scheme de ajutor de stat.
 Potrivit datelor din 2022, REI se situează pe locul al doilea, la nivel naţional, în topul companiilor de consultanţă specializate în atragerea de finanţări prin fonduri europene şi ajutoare de stat.
 Echipa REI numără în prezent peste 90 de consultanţi specializaţi, în 13 birouri la nivel naţional, cu experienţă în domeniul atragerii de fonduri nerambursabile pentru companiile cu activitate pe plan local sau internaţional.
 REI a reuşit cu succes atragerea finanţării pentru peste 1.000 de clienţi la nivel naţional, cu peste 1.000 de proiecte implementate şi o rată de succes de 99%.
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Constanţa: Bărbat reţinut după ce ar fi agresat sexual o fată de 16 ani şi ar fi comis gesturi obscene în public
eveniment
2024-01-12T12:44:02
Un bărbat de 36 de ani a fost reţinut de poliţiştii constănţeni după ce ar fi agresat sexual o fată de 16 ani, pe stradă, la începutul acestui an, iar anterior ar fi comis gesturi obscene în public. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

Predoiu: Se află în proces de avizare o strategie pe termen lung, pe şapte ani, de dezvoltare a DSU şi IGSU/ Sper ca în curând să se finalizeze acest proces de avizare şi să trecem la adoptare/ Blocarea ei înseamnă blocarea intereselor cetăţenilor
social
2024-01-12T12:39:22
Ministrul Afacerilor Interne, Cătălin Predoiu, a afirmat că se află în proces de avizare strategia pe termen lung, de şapte ani, de dezvoltare a Departamentului pentru Situaţii de Urgenţă şi a Inspectoratului General pentru Situaţii de Urgenţă, arătând că speră ca în curând să fie finalizat procesul de avizare şi să se treacă la adoptare. Predoiu a menţionat că blocarea acestei strategii înseamnă blocarea intereselor cetăţenilor. 
Articolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.

----------------------------------

