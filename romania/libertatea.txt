

CTP, despre protestul agricultorilor și transportatorilor: „Cererile sunt fantasmagorice, ca să nu zic nerușinate” 
Știri România
2024-01-14T19:22:35+02:00

„Agricultorii și transportatorii au tot dreptul, democratic și omenește vorbind, să solicite și să protesteze. România este măcar o țară liberă, dacă bine guvernată nu e”, scrie gazetarul Cristian Tudor Popescu, într-un text postat pe Facebook, însă cererile lor sunt „fără număr, multe imposibil de acceptat”, adaugă el.



 Protestarii au nevoie de „negociatori competenți”, nu de „mașini amenințătoare” pe șosele, pe care mai rămâne să le lanseze împotriva barajelor ridicate de jandarmi”.
„După alungarea lui Simion și Șoșoacă, gest care m-a uns pe suflet, ce văd acum începe să nu mai fie nici democrație, nici omenie“, scrie CTP.
El spune că cererile fermierilor și agricultorilor „sunt fără număr și, multe dintre ele, imposibil de acceptat“: „eliminarea CASS, eliminarea accizei la combustibil, desființarea sistemului electronic de facturare sau reducerea cu 50% a impozitului pe venit.” 





Despre alte solicitări, Cristian Tudor Popescu crede că „sunt fantasmagorice, ca să nu zic nerușinate, cum ar fi benzină și motorină gratuite pentru ei, dublate de amenințări adresate premierului”.

Dacă acestea le-ar fi satisfăcute, guvernul ar comite o gravă discriminare, defavorizare, în raport cu celelalte categorii de oameni ai muncii.
Cristian Tudor Popescu:
Jurnalistul crede că „protestatarii au nevoie de niște negociatori competenți și realiști, care să încerce să obțină rezolvări rezonabile, căi de mijloc, lăsând și guvernului spațiu de manevră, nu punându-l cu spatele la zid. E vorba de a ajunge la o înțelegere, nu de un război în care oamenii aceștia ne anunță că nu concep decât să învingă”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Război, pentru că tiriștii, camionarii, tractoriștii își folosesc caii putere ca arme“., nuanțează CTP.

Cadrele sanitare, didactice, personalul din Justiție, paznicii de penitenciar, polițiștii, nu au la dispoziție vehicule de mare tonaj cu care să blocheze șoselele țării. Sau să intre cu ele în Capitală, până în fața clădirii guvernului din Piața Victoriei, ca și cum ar fi o coloană de blindate de asalt. 
Cristian Tudor Popescu:
Cei care nu au așa ceva, manifestează prin marșuri și mitinguri cu pancarte și scandări. Sau intră în grevă, de avertisment, japoneză, parțială sau completă. „Acestea sunt mijloace pașnice de protest și revendicare”, scrie CTP.




„Mașinile uriașe, amenințătoare, care sufocă acum carosabilul sunt mijloace nu pașnice, sunt agresiuni de proporții împotriva dreptului la circulație al tuturor cetățenilor. Căci ce altceva ar putea să facă cu ele? Să le lanseze împotriva barajelor ridicate de jandarmi?”, conchide gazetarul.
Citește și: Protestul fermierilor și transportatorilor continuă. Negocierile de la Finanțe au eșuat: „S-au acceptat cererile, dar nu se poate niciuna, asta e concluzia”. Probleme în trafic în mai multe zone



Urmărește-ne pe Google News




----------------------------------


Emil Manta, fost șef al Școlii de Poliție Câmpina și colonel în rezervă, a fost reținut pentru braconaj 
Știri România
2024-01-14T18:58:53+02:00

Colonelul în rezervă Emil Manta, 67 de ani, care a fost director al Școlii de Poliție „Vasile Lascăr” din Câmpina, a fost reținut, pe 11 ianuarie, alături de alte 2 persoane, sub suspiciunea de braconaj și uz de armă fără drept, informează Observatorul Prahovean, care citează surse din anchetă.



Potrivity IPJ Prahova, pe 11 ianuarie, polițiștii din Câmpina au efectuat percheziții acasă la 6 suspecți. Din cercetări a reieșit faptul că, în perioada noiembrie-decembrie 2023, persoanele bănuite au împușcat, fără autorizație, mai multe exemplare de vânat.
„În urma perchezițiilor au fost identificate și ridicate în vederea expertizării, exemplare de vânat despre care există suspiciunea că ar proveni din braconaj cinegetic. De asemenea, au fost ridicate armele de vânătoare și cartușele aferente. În baza probatoriului administrat, față de trei bărbați de 41, 45 și 67 de ani, bănuiți de comiterea faptelor, a fost luată măsura reținerii pentru 24 de ore” au transmis reprezentanții IPJ Prahova.




Printre cei reținuți s-a numărat și colonelul în rezervă Emil Manta, în prezent pensionar MAI. Luni, 15 ianuarie, se va decide dacă va fi un mandat de arestare preventivă pentru 30 de zile.
Cercetările sunt continuate sub coordonarea procurorului de pe lângă Judecătoria Câmpina, într-un dosar întocmit pentru săvârșirea infracțiunilor de braconaj cinegetic și uz de armă fără drept.



Urmărește-ne pe Google News




----------------------------------


Tragerea Loto 6/49 din 14 ianuarie 2024. Care sunt numerele norocoase 
Știri România
2024-01-14T18:46:00+02:00

Duminică, 14 ianuarie, au avut noi trageri Loto 6/49, Noroc, Joker, Noroc Plus, Loto 5/40 și Super Noroc, după ce la tragerile loto de joi, 11 ianuarie, Loteria Română a acordat 20.545 de câștiguri în valoare totală de peste 1,17 milioane de lei.



Rezultatele Loto 6/49 din 14 ianuarie 2024

Loto 6 din 49: 17, 9, 31, 43, 25, 24
Loto 5 din 40: 15, 36, 3, 37, 23, 27
Joker: 1, 6, 26, 34, 15 +20
Noroc Plus: 6 9 5 4 4 8
SuperNoroc: 4 1 9 1 1 3
Noroc: 7 1 7 9 6 5 8

Report în valoare de peste 4,78 milioane de euro la tragerea Loto 6/49 din 14 ianuarie 2024
La Loto 6/49 se înregistrează la categoria I un report în valoare de peste 23,77 milioane de lei (peste 4,78 milioane de euro), iar la Noroc este în joc un report cumulat în valoare de peste 7,67 milioane de lei (peste 1,54 milioane de euro).




La Joker, la categoria I, se înregistreaza un report în valoare de peste 22,78 milioane de lei (peste 4,58 milioane de euro), iar la categoria a II-a este în joc un report în valoare de peste 180.000 de lei (peste 36.200 de euro). La Noroc Plus se înregistrează la categoria I un report în valoare de peste 112.600 de lei (peste 22.600 de euro).
La Loto 5/40 este în joc la categoria I un report în valoare de peste 619.500 de lei (peste 124.500 de euro), iar la categoria a II-a se înregistrează un report în valoare de peste 65.400 de lei (peste 13.000 de euro). La Super Noroc este în joc un report cumulat în valoare de peste 30.200 de lei.




Când s-a câştigat ultimul mare premiu la Loto 6/49



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La tragerea Noroc Plus de joi, 21 decembrie, s-a câștigat premiul de categoria I în valoare de 184.603,36 de lei. Biletul norocos a fost jucat la o agenție loto din Pitești.
La tragerea Joker de joi, 21 decembrie, la categoria a III-a, s-a înregistrat un câștig în valoare de 54.745,72 de lei. Biletul norocos a fost jucat la o agenție loto din Arad.



Urmărește-ne pe Google News




----------------------------------


Un șofer a confundat frâna cu accelerația și a intrat, în viteză, într-un supermarket, în Germania. Doi răniți și pagube de 35.000 de euro 
Știri Externe
2024-01-14T18:29:12+02:00

Un șofer de 79 de ani a vrut să iasă cu spatele din parcarea unui supermarket, la Herbrechtingen, landul german Baden-Württemberg, dar în în loc să apese frâna, a călcat pe accelerație. A intrat prin ușile magazinului, cu spatele, și s-a oprit lângă rafturi, relatează Bild. O mamă, 36 de ani, și fiul ei, 12 ani, au fost răniți.



Accidentul s-a petrecut sâmbătă, 13 ianuarie. După manevra greșită, mașina a intrat cu viteză, cu spatele, în supermarket. Ușa de sticlă de la intrare s-a spart, automobilul s-a blocat înăuntru.
Șoferul a rămas prins în BMW-ul argintiu. Pompierii au fost să-l elibereze prin plafon.
Mama și fiul ei au avut un mare înger păzitor. „Din fericire, nu au fost răniți grav, dar au fost duși la o clinică ca măsură de precauție”, a declarat un purtător de cuvânt al poliției.





Potrivit polițiștilor, prejudiciul este estimat la aproximativ 35.000 de euro.
Șoferul BMW a fost acuzat de vătămare corporală din culpă. De asemenea, biroul permiselor de conducere a fost informat despre accident.
Foto: Facebook Kreisfeuerwehrverband Heidenheim e.V. 



Urmărește-ne pe Google News




----------------------------------


Protestul fermierilor și transportatorilor continuă. Negocierile de la Finanțe au eșuat: „S-au acceptat cererile, dar nu se poate niciuna, asta e concluzia”. Probleme în trafic în mai multe zone 
Știri România
2024-01-14T18:20:00+02:00

Reprezentanții fermierilor și transportatorilor au anunțat duminică faptul că protestul transportatorilor şi fermierilor va continua, după ce discuţiile purtate, timp de peste trei ore, la Ministerul Finanţelor, s-au încheiat fără rezultat. În acest timp, sunt probleme în trafic în mai multe zone. Mai multe autocamioane și tractoare se află în continuare în localitatea Afumaţi, la intrarea în București, iar circulația pe DN2, în Vama Siret, a fost îngreunată din cauza de fermierilor și transportatorilor ieșiți să protesteze.



VEZI GALERIA  FOTOPOZA 1 / 4
UPDATE ora 19.00: Ministrul Finanțelor, Marcel Boloș, a declarat că revendicările protestatarilor trebuie discutate cu Comisia Europeană, pentru că ele vizează atât interesele fermierilor și transportatorilor, dar și interesele strategice ale României.




„Am precizat că orice măsură care ține de jalon și orice măsură convenită cu Comisia Europeană s-ar întoarce împotriva lor, pentru că CE are toate argumentele pentru suspendarea fondurilor și a subvențiilor”, a spus Boloș.
„Aceste tipuri de revendicări țin de angajamente cu Comisia Europeană, noi am spus că le preluăm într-un memorandum pe care îl vom discuta cu Comisia Europeană. Nu știu în ce măsură vom găsi o soluție, dar este de bun simț pentru noi să le prezentăm”, a continuat ministrul Finanțelor.




Ministrul a mai spus că sunt 6 măsuri cu care a fost de acord, „de exemplu legea prevenției să fie aplicată numai pentru acele fapte care țin de evaziunea fiscală”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Este nepotrivit și nefiresc acum când Comisia Europeană ne monitorizează în mod direct, noi să adoptăm măsuri care sunt de natură să încurajeze evaziunea fiscală”, a spus Boloș.
UPDATE ora 18.12: Negocierile purtate mai bine de 3 ore la Ministerul Finanțelor nu au ajuns la niciun rezultat, iar protestele continuă, a declarat Dănuț Andruș, reprezentantul fermierilor care a fost la negocieri.




„În urma întâlnirii cu domnul ministru al finanțelor, declarăm că nu s-a ajuns la niciun acord, motivând legislația europeană. Nu s-au găsit soluții pentru reducerea cheltuielilor bugetare. În concluzie, protestul nostru va continua la nesfârșit până când aceste autorități vor înțelege că neputința dumnealor de a gestiona o țară este reală. Totul se motivează pe Comisia Europeană, PNRR”, a spus Andruș.
„S-au acceptat toate (cererile), dar nu se poate niciuna, asta e concluzia”, a continuat Andruș.




UPDATE ora 17.00: Traficul este blocat pe DN 2, în Vama Siret, din cauza protestelor, anunță Centrul Infotrafic. La vamă sunt circa 200 de utilaje și camioane, iar acolo a ajuns și prefectul județului, care a fost huiduit de protestatari, potrivit Antena3.
Circulația a fost blocată și pe DN 15, între localitățile Câmpia Turzii și Luna, județul Cluj, care între timp s-a reluat. Traficul se desfășoară însă îngreunat, cu viteză redusă, iar protestele continuă.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


UPDATE ora 15.10: Circulaţia rutieră se desfăşoară îngreunat, cu viteză redusă, pe DN2, în localitatea Afumaţi, judeţul Ilfov, din cauza autovehiculelor transportatorilor şi fermierilor, care protestează, pe banda 1 a ambelor sensuri de mers, transmite Centrul Infotrafic al Poliției Române.




Din acest motiv, polițiștii recomandă șoferilor să evite această zonă și să folosească rutele alternative:

direcția Urziceni – București: DN 2 – DJ 100 – DJ 200, prin loc. Ștefăneștii de Jos;
direcția București – Urziceni: DN CB – DJ 100 – DJ 300, prin loc. Găneasa.

UPDATE ora 14.30: A început întâlnirea de la Ministerul Finanțelor dintre delegația transportatorilor și fermierilor și oficialii guvernamentali. 
În rândul autorităților, la discuții participă ministrul Marcel Boloş, preşedintele ANAF, Nicoleta Cârciumaru, secretarul de stat Carmen Moraru, secretarul general adjunct, Petronel Munteanu, directorul general al Direcţiei de legislaţie fiscală şi reglementări vamale şi contabile, Iulian Ardeleanu, directorul general al Direcţiei Antifraudă Fiscală, Teodor Georgescu, preşedintele Autorităţii Vamale Române, Ion Cupă, directorul general Proceduri Vamale in Domeniul Produselor Accizabile, Claudiu Ardeleanu, directorul general Managementul Riscului şi Investigaţii Vamale, Marcel Mutescu, directorul general Coordonare Control Vamal, Alexandru Dudu, şi directorul general adjunct Coordonare Control Vamal, George Vascea.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



UPDATE ora 12.55: Traficul este paralizat pe Centura Capitalei din cauza protestului transportatorilor și fermierilor. Imaginile primite de Libertatea de la un cititor, arată un număr ridicat de tractoare într-o coloană lungă de zeci de vehicule în zona Cernica – Cățelu de pe Centura Capitalei.

Grosul protestatarilor și cele mai multea autocamioane se află în continuare staţionate în localitatea Afumaţi, pe DN 2, pe banda 1 a sensului de mers către Bucureşti, cu intenţia de a se deplasa pe timpul zilei către Capitală, potrivit Centrului Infostrafic din Poliția Română.




„Estimăm însă că și astăzi vor continua protestele transportatorilor și fermierilor și se va circula cu viteză redusă în multe zone ale țării, în special pe centurile marilor orașe, îndeosebi pe centura capitalei, unde traficul a fost îngreunat în ultimele zile, de când au început manifestațiile”, a precizat Centrul Infotrafic.
Pe lângă tractoare, din imaginile obținute de Liberatatea, se poate observa, de asemenea, un număr ridicat de camioane în coloana întinsă pe mulți kilometri pe Centura Capitalei.





UPDATE ora 12.20: Negocierile dintre protestatari și reprezentanții Ministerul Finanțelor erau programate la ora 11.00, dar delegația transportatorilor și fermierilor nu s-a prezentat la discuții, fără a motiva absența, și a cerut o amânare pentru ora 14.00, transmite ministerul.
„Reprezentanții MF rămân deschiși la orice propunere de reprogramare a întâlnirii sau la stabilirea unei noi modalități de comunicare pentru a aborda revendicările și problemele ridicate”, mai transmite instituția.
***
Negocierile dintre transportatori şi fermieri cu ministrul transporturilor s-au încheiat sâmbătă în jurul orei 22.00, după patru ore. Potrivit ministrului Sorin Grindeanu, discuțiile s-au finalizat cu o serie de soluţii care vor fi puse în aplicare. 
„Am și semnat o minută împreună cu reprezentanții lor. Sunt lucruri pe care, urmare a acestor discuții de aproximativ patru ore, le putem face și pentru asta ne-am angajat. Alte chestiuni care nu țin de doar de Ministerul Transporturilor probabil că vor fi discutate și știu, de exemplu RCA-ul se merge la ASF. Lucrurile care țin de Ministerul Finanțelor am înțeles că vor fi discutate mâine de domnul ministru”, a spus Sorin Grindeanu, într-o declarație de presă.
Ce au obținut protestatarii
După negocieri, Ministerul Transporturilor a emis un comunicat de presă în care prezintă șase puncte pentru care părțile au agreat să fie implementate în decurs de 30 de zile:

Stabilirea unor culoare dedicate la frontiere și în Portul Constanța care să permită doar tranzitarea autocamioanelor din statele membre ale Uniunii Europene (cele din afara UE vor trece pe un flux separat);
Reglementarea aplicării amenzii pentru lipsa rovinietei, în cazul în care timpii petrecuți în așteptare pentru trecerea frontierei depășesc valabilitatea rovinietei pentru ziua respectivă;
Stabilirea unor limite, în conformitate cu legislația europeană și din alte state membre ale UE, privind toleranțele pentru depășirea greutății camioanelor la maximum 5%;
Stabilirea unor limite, în perioada campaniilor agricole, pentru autocamioanele care transportă cereale colectate din câmp către zonele de depozitare (distanțele se mențin în limita de 70 km, conform legii, iar tonajele pot fi depășite cu maximum 10% – raportat la tonajele legal premise);
Obligativitatea expeditorilor de a prezenta la licențiere o asigurare de risc financiar sau orice altă formă de garanție bancară, în limita căreia se poate încheia tranzacția;
Identificarea unei soluții privind sancționarea doar a furnizor și a destinatarului în cazul depășirii încărcării camioanelor.

Anterior, delegația a purtat negocieri la Ministerul Agriculturii la capătul cărora unul din liderii fermierilor, Dănuț Andruș, a precizat că mai multe solicitări au fost asumate, printre care şi amânarea ratelor. O altă măsură se referă la compensarea în cuantum de 100 de euro la hectare pentru culturile din toamna anului 2022. „Ca termen s-a convenit până la data de 15 februarie, plata urmând a se efectua până la data de 31 mai”, a spus liderul fermierilor.
„Cred că protestele vor continua, dar nu din cauza Ministerului Agriculturii. Noi vom protesta în continuare. Ministerul Agriculturii este primul minister care şi-a asumat aceste măsuri cu termen cert. Sperăm că până miercuri, până la şedinţa de Guvern şi celelalte ministere să ia exemplu şi să-şi asume măsurile pe care le semnalăm pentru a fi rezolvate”, a spus Dănuţ Andruş.
Negocierile cu ASF, fără rezultat
Probleme în negocieri au apărut la discuțiile de sâmbătă seară dintre protestatari și reprezentanții Autorității de Supraveghere Financiară, unde nu s-a putut ajunge la niciun numitor comun şi protestatarii s-au plâns că cerinţele lor nu sunt de luat în calcul.
„Din păcate, nu s-a putut ajunge la niciun numitor comun. Am cerut un pachet de măsuri concrete, cum văd dumnealor problemele noastre pentru că noi, cerinţele pe care le-am făcut, nu pot fi luate în calcul nicicum. Să sperăm că în zilele următoare vom primi un feedback din partea ASF-ului. Din punctul meu de vedere, neputinţa e la ea acasă”, a declarat Dănuţ Andruş, citat de news.ro.
În schimb, Alexandru Petrescu, președintele ASF, a precizat că multe din solicitările transportatorilor sunt măsuri care erau în vederea instituției pentru a fi implementate în viitor. „Multe dintre solicitările lor erau şi acţiuni pe care urmam eu, cât şi colegii mei din conducere să le luăm. Vorbim de controale, vorbim de audit, toate temele sunt pe masă (….) Toate aceste măsuri sunt gândite ca final rezultat să fie reducerea RCA-ului”, a afirmat Alexandru Petrescu. 
Protestatarii rămân în Afumați
Duminică dimineaţă, mai multe autocamioane se află staţionate în localitatea Afumaţi, pe DN 2, banda 1 a sensului de mers către Bucureşti, cu intenţia de a se deplasa pe timpul zilei către Capitală, potrivit Poliției.
„Sfătuim şoferii să acorde multă atenţie tuturor manevrelor efectuate şi să evite zonele cu proteste, pentru că se va circula cu viteză foarte redusă, pe alocuri putând apărea chiar blocaje în trafic!”, a transmis Centrul Infotrafic.
Revendicările transportatorilor

Plafonarea RCA la 5.000 de lei la B 0 şi posibilitatea suspendării acoperirii poliţelor (RCA/CMR/casco) când un camion nu este în uz şi prelungirea automată a valabilităţii.
Scurtarea timpilor de trecere a frontierei prin modificarea OG 43 și respectarea Regulamentului European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere).


Reintroducerea toleranţelor la depăşirile de greutate/gabarit, aşa cum prevăd şi normele europene, şi evitarea dublei taxări.
Mutarea controalelor rovinietei, cântarului şi măsurării gabaritului pe teritoriul naţional/la cel puţin 15 km de punctul de trecere a frontierei, respectând astfel şi Regulamentul European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere).

3. Alocaţii de cazare/alocaţii de hrană

Acordarea alocaţiei de cazare neimpozabilă de 265 de lei/zi pentru salariaţii bugetari să se acorde şi angajaţilor din privat, fără documente justificative.
Introducerea unei alocaţii de hrană pentru lucrătorii detaşaţi, neimpozabilă, în valoare de 40 de euro/zi, care să se adauge la plafonul maxim de 87,5 euro/zi în limita căruia se poate acorda indemnizaţia de detaşare.

4. Reglementarea unui mediu de concurenţă loială în transporturi:

Reglementarea unei legi antidumping prin care se pedepseşte prestarea unui serviciu la un tarif care nu acoperă costurile implicate (poate fi aplicată la nivelul întregii economii pentru interzicerea activităţii economice sub costuri). Impunerea unui tarif minim de referinţă.
Obligaţia plăţii timpilor de aşteptare a camioanelor la încărcare/descărcare care depăşesc două ore.
Obligaţia plăţii serviciului prestat de şofer de încărcare/descărcare a mărfii în/din camion sau interzicerea acestui serviciu.
Obligativitatea expeditorilor de a prezenta la licenţiere o asigurare de risc financiar sau orice altă formă de garanţie bancară în limita căreia poate încheia tranzacţia.
Responsabilizarea beneficiarului mărfii, care a asigurat încărcarea camionului, în cazul în care la cântar se constată altă greutate decât în documente.

5. Posibilitatea recuperării unui procent din acciza la combustibil pentru firmele de transport.
6. Controlul camioanelor ucrainene pe teritoriul României în egală măsură cu al celor româneşti. Rezolvarea problemelor de acces în Portul Constanţa, care au devenit din ce mai acute de când sunt atât de multe camioane ucrainene care intră zilnic în port.



Urmărește-ne pe Google News




----------------------------------


Motivul pentru care doi soți sunt înmormântați pe pista aeroportului din Savannah: „Unic și legal” 
Știri Externe
2024-01-14T18:01:03+02:00

Criptele lui Richard și Catherine Dotson sunt situate pe pista aeroportului din Savannah, sud-estul Statelor Unite ale Americii, statul Georgia, relatează Heute.



Aeroporturile sunt locuri aglomerate, iar zgomotul avioanelor care decolează și aterizează în ritm amețitor este asurzitor. Nimic nu poate fi mai departe decât ideea de a-ți găsi odihna finală acolo.
Cu toate acestea, este cazul Aeroportului Internațional Savannah/ Hilton Head din SUA. Pista 10 nu este doar o zonă de aterizare normală pentru aeronave, ci și locul de odihnă al lui Richard și Catherine Dotson, care au fost îngropați aici în 1884 și în 1877. 
Care este explicația? În 1942, în timpul celui de-Al Doilea Război Mondial, departamentul de război al SUA a avut nevoie de facilități suplimentare.




Un contract de închiriere a fost negociat între guvernul federal și orașul Savannah pentru 1.100 de acri de pământ (peste 445.000 de metri pătrați), pentru construirea aeroportului.
La scurt timp după achiziție, guvernul a demarat un program de obținere a unei suprafețe suplimentare pentru a extinde facilitățile de la Chatham Field, care fusese desemnată ca bază de comandă și stație de pregătire a echipajului de luptă de bombardament greu pentru cea de-a doua aripă a Armatei Aeriene.




O parte din această achiziție a inclus un cimitir privat aparținând familiei Dotson. Strănepoții soților Dotson au negociat pentru a muta mormintele la cimitirul Bonaventure din Savannah, cu excepția celor ale lui Richard și Catherine Dotson.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Aceste morminte sunt singurele din lume încorporate într-o pistă activă de 2,8 kilometri, folosită anual de mii de avioane de aviație generală și comercială”, se arată pe site-ul aeroportului, care spune că totul „este unic și legal”.




Alte două morminte ale rudelor Dotson sunt situate în apropiere, pe marginea celei mai active piste a aeroportului. Membrii familiei au voie să viziteze mormintele însoțiți de o escortă, dar nu pot fi lăsate flori.
Foto: savannahairport.com



Urmărește-ne pe Google News




----------------------------------


INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără” 
Știri Externe
2024-01-14T18:00:00+02:00

„Jurnalismul liber e crucial pentru a combate extremismul și radicalismul, iar discreditarea presei e un proiect politic”, spune scriitorul kurd Burhan Sönmez în partea a doua a dialogului cu cititorii Libertatea.



Autorul „Labirint” a vorbit cu Libertatea despre rolul libertății de exprimare și al presei libere, dar și standardele duble ale Vestului față de conflicte și refugiați din diferite colțuri ale lumii. 

„Cred că discreditarea jurnalismului este un proiect politic. Se face în mod deliberat. Multe forțe promovează dezinformarea, știrile false, discursul urii, iar apoi spun că jurnalismul este foarte rău. Nu puteți avea încredere în ei. În cine ar trebui să am încredere? Ar trebui să am încredere în Elon Musk? Categoric nu.”





Coperta cărții
Burhan Sönmez (58 de ani) a studiat Dreptul la Istanbul, unde a și profesat o vreme. De-a lungul anilor, a colaborat cu mai multe reviste și ziare, cu articole pe teme culturale și politice în The Guardian, Der Spiegel, Die Zeit sau La Repubblica. 




În 1996, el a fost grav rănit în timpul unui asalt al poliției turce și s-a refugiat pentru o perioadă mai lungă în Marea Britanie. În 2009 i-a apărut primul roman, „Miazănoapte”, urmat în 2011 de „Păcate și inocenți”, recompensat cu premiul Sedat Simavi, una din cele mai prețioase distincții literare în Turcia. Cel de-al treilea roman al său, „Istanbul Istanbul” (2015) a fost tradus la editura Polirom, în 2016. Cărțile lui Sönmez au fost traduse în 36 de limbi.  







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În prezent, scriitorul, care își împarte viața între Cambridge și Istanbul, este și președintele PEN International, o asociație globală a scriitorilor care militează pentru libertatea de expresie.
De curând, autorul a fost în România, invitat la Festivalul Internațional de Literatură și Traducere de la Iași (FILIT). Cu această ocazie, a acceptat un dialog cu publicul Libertatea, despre libertatea de expresie și rolul jurnalismului în zilele noastre.
Burhan Sonmez. Foto: Profimedia




– Cum sunt unele cicatrici istorice vizibile în politica de astăzi? Mă gândeam și la episodul din cartea “Labirint” în care personajul principal confundă Sultanul cu Erdogan.– Republica turcă modernă pe care o avem acum a fost fondată acum o sută de ani. Acum, jumătate din societate își amintește acel eveniment ca fiind un moment frumos. Cealaltă jumătate a societății și-l amintește ca fiind un moment dezastruos pentru națiunea noastră, pentru că a fost sfârșitul Imperiului Otoman. Ceilalți spun: dar avem o republică modernă și frumoasă, după 600 de ani de imperiu în stil vechi. 







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



Cine are dreptate? Care dintre ele ne va modela viitorul? Pentru că dialogul sau discuția despre acum 100 de ani este, de fapt, o discuție despre ziua de azi

Erdogan spune că Imperiul Otoman a fost mai bun, ar vrea să creeze o Turcie în stil otoman. De aceea ar vrea să fie un sultan. Alți oameni spun că, nu, republica era mai bună. Și apoi să aducă republica într-un mod mai bun mâine. Această dispută a trecutului e, în fapt, disputa despre astăzi.




– Este similar cu ceea ce se întâmplă cu Rusia. Mă gândeam la discursul pe care Putin l-a ținut imediat după ce au început războiul din Ucraina, în care a mistificat istoria Ucrainei.– Este peste tot. În Ucraina și în Rusia, în Palestina și în Israel, în Italia, în Ungaria, în Statele Unite. Dau în special exemple din țările europene și occidentale, pentru că de obicei oamenii cred că lucrurile rele se întâmplă în continentele, să le spunem așa, subdezvoltate, în Asia îndepărtată, în America Latină sau în Africa. Nu, se întâmplă peste tot. Uitați-vă la campania de interzicere a cărților în Statele Unite. Nu se întâmplă în Turcia, se întâmplă în Statele Unite. Un jurnalist a fost recent condamnat în Italia pentru că l-a criticat pe premierul său. Aceasta este Europa, aceasta este Uniunea Europeană, ar trebui să fie un bun exemplu pentru toată lumea. Întrebarea este: cine va apăra valorile umanității? Cetățenii. Nu politicienii, nu vreun guvern. Noi ar trebui să punem presiune asupra guvernelor noastre pentru a ne trata bine și pentru a ne dirija bine. Dar forța ar trebui să fie în mâinile noastre: cetățeni, scriitori, ONG-uri, tot publicul. În caz contrar, vor ruina întreaga omenire. Ce s-a întâmplat în Statele Unite cu Trump? A venit un tip cu o minte ciudată, care a condus cea mai mare națiune a lumii.




„Erdogan spune că Imperiul Otoman a fost mai bun, ar vrea să creeze o Turcie în stil otoman.” spune scriitorul Burhan Sonmez / Hepta.
În astfel de cazuri, nu doar anumite țări, ci întreaga umanitate este în pericol, pentru că avem nenumărate bombe nucleare, în fiecare parte a lumii. Cine are acel buton roșu în mână? Acei tipi. Ei nu te vor întreba pe tine, pe mine. Ei sunt îndrăgostiți de propria putere și acesta este pericolul.




Jurnalismul liber, crucial pentru a combate extremismul și radicalismul
– Într-adevăr multe țări europene alunecă spre extremism și radicalism. Ce se poate face pentru a combate acest lucru?– Apărarea libertății de exprimare este crucială. Jurnalismul liber este foarte important. Când un jurnalist relatează ceva important, apare opresiune din partea partidelor, guvernului și așa mai departe.
Ce s-a întâmplat cu Assange? Este în închisoare, este pe cale să fie deportat în Statele Unite. Ce a făcut? A ucis oameni? A dezvăluit ce au făcut armata SUA și armata britanică în Irak, cum au torturat și ucis oameni. Au făcut ceva în legătură cu toate aceste informații? Nu. Acum îl judecă pe acel om care a raportat lucruri. Ei spun că raportarea lucrurilor a fost ilegală. 

În cazul jurnalismului, nu se poate spune că se face într-un mod ilegal. Jurnalismul are responsabilitatea de a găsi fapte și de a le împărtăși publicului. Noi apărăm acest drept.

Dacă nu apărăm acest principiu, înseamnă că această lume este condusă de niște puteri pe care nu le vom cunoaște niciodată, pentru că nimeni nu ne va spune ce se întâmplă.
„Discreditarea jurnalismului e un proiect politic”
-Însă în întreaga lume, încrederea oamenilor în jurnalism a scăzut, a scăzut constant în ultimele decenii. Încă mai credeți că jurnalismul mai are aceeași putere pe care o avea înainte? Mai e a patra putere în stat?– Da. Cred că discreditarea jurnalismului este un proiect politic. Se face în mod deliberat. Multe forțe promovează dezinformarea, știrile false, discursul urii, iar apoi spun că jurnalismul este foarte rău. Nu puteți avea încredere în ei. În cine ar trebui să am încredere? Ar trebui să am încredere în Elon Musk? Categoric nu. Nu, el are puterea. Un singur om. Cum putem da această putere unui om cu creierul lui? Scuze pentru limbajul meu. Ar trebui să apărăm jurnalismul. Cred că, în multe locuri, jurnalismul este încă principala sursă în care să ai încredere și de la care să auzi, de la care să înveți. 
-Una dintre marile probleme, cel puțin în România, cu încrederea oamenilor în jurnalism este legată și de modelele de finanțare. De exemplu, multe dintre marile media, companii media, au fost deținute de personalități politice sau de oameni care au legături reale cu lumea politică. De cealaltă parte, avem modelul comercial, în care, uneori, interesul publicului este sacrificat pentru interesul unei anumite companii. -Avem termenul de jurnalism independent. Independent înseamnă mai multe lucruri. Întâi, față de influența politicii, față de influența banilor mari, și de asemenea, față de influența ideologiei, religioasă sau politică. Influența acestor trei lucruri reprezintă un pericol pentru jurnalism. Așadar, ar trebui să folosim întotdeauna acest termen, jurnalism liber. 

Fie te omoară, fie te bagă în închisoare, fie te duc în instanță, fie te cumpără-așa încearcă să ucidă jurnalismul liber. Sunt recunoscător că, în ciuda tuturor acestor evoluții catastrofale ale jurnalismului din întreaga lume, există atât de mulți jurnaliști care fac lucruri minunate cu demnitate.

 Important este ca noi toți să apărăm jurnaliștii împotriva influenței politice. În Eritreea, 12 jurnaliști se află în închisoare de 23 de ani, nu i-am putut salva. În Turcia, în Rusia, în Belarus, zeci de jurnaliști au fost închiși. În Marea Britanie, în Suedia, jurnaliștii sunt luați în vizor, folosind limbajul urii pe rețelele de socializare pentru a le crea o imagine malefică, pentru că raportează ceea ce este corect sau că oferă platforme tuturor în mod egal. 

Ar trebui să amplificăm acele voci. Avem nevoie de adevăr înapoi. Adevărul jurnalismului. Ar trebui să ne ofere informații, poate în moduri diferite, dar apoi ar trebui să ne lase pe noi să decidem. Nu vreau să fiu dirijat de acești moguli media. Aș vrea să am informații și apoi să decid singur.

Tradiția rezistenței prin stilou și hârtie, la fel de veche ca a opresiunii
-În ciuda marii represiuni din Turcia în 2016-2017, mulți scriitori contemporani continuă să scrie despre subiecte sociale și realități din Turcia. Este posibilă rezistența prin artă?-Da. În Turcia, există o tradiție a opresiunii. A început, în sens politic, în anii 1860. Asta înseamnă că, de 160 de ani, în Turcia avem o tradiție de opresiune. 

De la epoca otomană până în timpul Republicii Turce, fiecare guvern a oprimat jurnaliști, scriitori, i-a ucis, i-a băgat în închisoare. Împotriva acestei tradiții, a fost creată o altă tradiție, tradiția rezistenței prin stilou și hârtie.

În fiecare deceniu, în fiecare generație de scriitori și jurnaliști, vedem mari figuri, care scriu cu curaj, în ciuda pericolului reprezentat de autorități.
Bineînțeles că mi-e frică de forța politică. Dar totuși, dacă scriu în ciuda acestei frici și văd că sunt sute de scriitori în Turcia ca mine, care scriu în același mod, le mulțumesc strămoșilor noștri, generației anterioare de scriitori, pentru că au făcut același lucru.
Cred că este ceva ce se întâmplă peste tot în lume. Văd asta în Rusia, în Uganda, în Peru, în Myanmar. E un lucru pe care-l împărtășim și apărăm. Dacă opresiunea și dictatura sunt un fapt global, putem spune că și rezistența este un fapt global. 
Imigranții, țintele ușoare
– Cum a fost politizată tema refugiaților și imigranților la ultimele alegeri în Turcia? Cum e diferit în Turcia față de restul Europei, e mai predominantă ca tema?– Cred că este o problemă globală. În fiecare țară, oamenii urăsc imigranții. Acum este o politică în creștere, de a da vina pe imigranți pe diferite probleme. Bineînțeles, același sentiment există și în Turcia. În ultimii 10 ani, Turcia a primit peste 5 milioane de persoane din Siria, Iran, Afganistan și din diferite țări din Africa. Iar oamenii îi urăsc, în general o spun, pe imigranți.
Nu este vorba doar de imigrație, ci de ideologia din spatele politizării acestei teme. Ideologia este naționalismul. Dacă nu există imigranți, ei vor găsi o altă problemă pentru a crea această ideologie naționalistă.
Uitați-vă la Ungaria sau Polonia. Câți refugiați au? Poate doar câteva sute. Dar totuși, duc cea mai mare politică anti-imigrație, pentru că acea ideologie naționalistă are nevoie de un dușman. Acum 78 de ani a fost problema evreiască, evreii au fost în centrul urii. Ei erau ținta ușoară, iar astăzi, imigranții sunt țintele ușoare. 
Standardele duble față de refugiații din diferitele colțuri ale lumii
– Acum, odată cu războiul din Gaza, în Israel, problema se va agrava și mai mult dacă granițele din Gaza vor fi deschise. Credeți că va fi un subiect și mai important în viitoarele alegeri din Europa?– Dacă nu facem nimic, se va ajunge poate la sfârșitul lumii. Pentru că toți acești politicieni adoră să lupte. Pentru că războiul înseamnă să câștige bani și să obțină putere politică și, atunci când există război, nu ne mai putem gândi la nimic altceva.
Când spunem că avem nevoie de asta, ei spun: „Oh, există probleme mult mai importante, războiul”.
În chestiunea palestiniană, responsabilitatea nu este doar a celor doi actori: Hamas sau guvernul israelian. Acestea sunt în centrul problemei, dar și comunitatea internațională este responsabilă, de pildă Organizația Națiunilor Unite. Această problemă durează de 70 de ani. De ce nu au rezolvat această problemă? Nu au vrut? De ce nu? Iar dacă nu găsesc o soluție, înseamnă că generațiile următoare vor fi în continuare afectate de această problemă.
Așa cum s-a întâmplat recent în Nagorno-Karabah, unde localitatea a fost evacuată forțat. 130.000 de oameni au părăsit Nagorno-Karabah într-o săptămână. Toți au plecat în Armenia. Nimeni nici măcar nu a vorbit despre ei.
Același lucru se întâmplă acum în nordul Siriei, în regiunea kurdă. Armata turcă a început să bombardeze toate satele kurde în septembrie. Nimeni nu vorbește despre asta. Sunt toate aceste conflicte și noi suntem responsabili pentru ele. Sunt un cetățean liber al acestei lumi. Mă simt responsabil să fac ceva, așa că am citit despre asta, scriu despre asta, vorbesc despre asta și fac apel la forțe precum guvernele, Uniunea Europeană sau Națiunile Unite să se comporte responsabil și să găsească soluții.
-De ce credeți că anumite conflicte, cum ar fi cel din Ucraina, sunt atât de mediatizate, în timp ce altele sunt oarecum invizibile în societățile occidentale? -Vedem ce vrem să vedem. Există o anumită discriminare. După ce a început războiul din Ucraina, în fiecare aeroport din Londra, când ieși din avion, vezi afișe mari. „Bine ați venit din Ucraina. Vă rugăm să urmați această linie către informațiile care vă sunt destinate.” Sunt în Marea Britanie de 25 de ani, nu am văzut niciodată un astfel de afiș pentru poporul sirian, pentru poporul afgan, pentru oameni din alte părți ale lumii. Dacă ești alb, dacă ești creștin, dacă ești european, ești special. Dar în cealaltă parte a lumii, în regiunea mea, dacă ești musulman, dacă ești bărbat, dacă ești puțin brunet, bineînțeles că ai același privilegiu în țara respectivă. Această discriminare este otrava.
-Ce părere aveți despre modul în care a fost reflectată de mass-media escaladarea conflictului dintre Gaza și Israel?– În multe instituții media, am văzut o raportare imparțială și obiectivă, dar în altele un limbaj discriminatoriu. Unele folosesc un limbaj împotriva arabilor, nu numai împotriva Hamas, pe când unele mass-media folosesc un limbaj împotriva evreilor, nu doar despre guvernul israelian. Acest limbaj al urii este atât de periculos. Și trebuie să promovăm limbajul înțelegerii reciproce. Există criminali de ambele părți și ar trebui să îi numim. Când critic Hamas, nu critic islamul ca religie. Nu este islamofobie. Este o organizație care ucide oameni, violează femei. Eu îi critic. Când critic guvernul sau armata israeliană, ceilalți spun: „oh, asta e antisionism. Critici poporul evreu”. Nu are nimic de-a face cu poporul evreu. Eu critic anumite moduri de a face politică. Aceasta este greșeala lor, aceasta e vina lor.
Ar trebui să scăpăm de aceste greșeli de ambele părți. Când acest ultim conflict a început din nou în octombrie, în prima zi, pentru că sunt președintele PEN International, știți ce am făcut cu toți colegii mei? Ne-am sunat prietenii din Israel și din Palestina. I-am întrebat: „Ce putem face pentru voi?”
Există o graniță între țări, dar nu există o graniță între scriitori. Naționalismul spune întotdeauna: „Uitați-vă la hartă, avem o graniță. Acesta este vecinul tău, deci sunt diferiți de noi. Aveți o relație bună, dar fiți pregătiți să luptați. Poate că uneori îi vom ucide”. Dar scrisul și cultura ar trebui să treacă aceste granițe. Ar trebui să vedem că suntem împreună, că suntem la fel. Învăț de la ei. Nu am fost niciodată în Israel sau în Palestina. Nu vorbesc ebraica sau araba, dar îmi place literatura lor. Iubesc cultura lor. Suntem parte din aceeași comunitate a cărților. Acesta este lucrul pe care îl pot face scriitorii, îl pot face cititorii și îl putem face noi, împotriva limbajului otrăvitor al armatelor și a politicienilor.
Citește și: INTERVIU. Celebru scriitor din Turcia, despre lecțiile istoriei, în mega anul electoral 2024: „Când un politician vrea să îți ia prezentul, de fapt, e după viitorul tău” 



Urmărește-ne pe Google News




----------------------------------


„Semnalul neașteptat și inexplicabil”, primit de NASA din afara galaxiei noastre. Ce spun oamenii de știință 
Știri Externe
2024-01-14T17:38:15+02:00

Cercetătorii au descoperit acest „semnal” misterios în datele furnizate de Telescopul spațial Fermi Gamma-ray al NASA, în timp ce căutau cu totul altceva, au declarat aceștia, potrivit The Independent.



Semnalul pare să fie legat de un alt semnal de raze gamma, orientat într-o direcție similară și cu aproape aceeași magnitudine, care nu a putut fi explicat.
Cercetătorii au descoperit noul obiect atunci când căutau o caracteristică de raze gamma care are legătură cu fondul cosmic de microunde, sau CMB, radiația rămasă în spațiu de la începutul universului.
Cu zeci de ani în urmă, oamenii de știință au observat că CMB este structurat astfel încât este mai cald și mai aglomerat spre constelația Leului și mai rece și cu mai puține microunde în direcția opusă. 




Oamenii de știință doresc să înțeleagă mai bine această structură, deoarece acest semnal trebuie eliminat pentru a putea vedea corect variațiile din CMB.
În noua cercetare, oamenii de știință au vrut să vadă dacă aceeași structură „dipolară” poate fi observată în razele gamma. Ei au făcut acest lucru folosind un telescop spațial Nasa care scanează întregul cer pe tot parcursul zilei.
Ei au găsit într-adevăr o astfel de structură de dipol. Dar aceasta se afla în cu totul altă parte – pe cerul sudic, departe de locul unde se află CMB-ul.




De asemenea, dipolul nou descoperit provine din aceeași direcție ca și cel găsit în razele cosmice de energie ultraînaltă, sau UHECRs. Ambele au magnitudini similare.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Oamenii de știință cred că cele două fenomene sunt probabil legate. Ele provin probabil din aceleași surse, ceea ce explică structura lor similară.
Oamenii de știință speră fie să găsească sursa, oricare ar fi aceasta, fie să găsească o nouă explicație pentru existența celor două caracteristici.



Urmărește-ne pe Google News




----------------------------------


Un șofer a ajuns cu mașina pe o pârtie din Italia: „N-am mai văzut marcajul de pe șosea” | VIDEO 
Știri Externe
2024-01-14T17:25:50+02:00

În San Martino di Castrozza, o stațiune montană din valea Primiero, provincia Trentino, nordul Italiei, un șofer a fost înșelat de drumul acoperit de zăpadă și s-a trezit pe pârtie, printre schiori, a relatat Tuttosport.



Pe 8 ianuarie, o mașină a intrat pe pârtia Bellaria, croindu-și drum printre turiști. O patrulă de poliție-salvamont l-a interceptat și l-a escortat pe șofer în afara zonei de schi Ces.
Bărbatul aflat la volan a declarat că a fost „înșelat” de carosabilul acoperit cu zăpadă: a ieșit de pe drum și a ajuns pe pârtie.

„N-am mai văzut marcajul de pe șosea, am crezut că p-aici duce drumul”, a spus conducătorul auto. Din fericire, episodul nu s-a soldat cu vreun accident.
Șoferul a fost amendat de carabinieri. Situații similare au fost și în România, însă din motive diferite. În județul Caraș-Severin, un turist „a traversat cu mașina două pârtii” pentru a-și lăsa bagajul direct la hotel, iar un taximetrist a intrat mașina pe domeniul schiabil, pentru a-și lăsa clientul cât mai aproape de cazare. 



Urmărește-ne pe Google News




----------------------------------


„E mai ușor decât în junglă”. O fetiță de 4 ani a stabilit un record mondial după ce a urcat până la tabăra de bază de pe Everest 
Știri Externe
2024-01-14T17:01:24+02:00

Un zâmbet strălucitor și cel mai înalt munte din lume în spatele lor. Zara (4 ani) și fratele ei Sasha (7 ani) au călătorit cu tatăl lor timp de aproape 3 săptămâni în Himalaya. Ei au parcurs traseul Jiri până la tabăra de bază, la 5.364 de metri. Zara, care s-a născut în Cehia, a devenit astfel cea mai tânără persoană care a urcat la această înălțime pe Everest, relatează Blesk. Deținătorul recordului era un băiețel indian de 5 ani.



În total, copiii au făcut 270 de kilometri prin Himalaya, au urcat peste 20.000 de metri altitudine la temperaturi de până la minus 25 de grade Celsius și au depășit sute de alți turiști grație calităților lor fizice.
Zara, 4 ani și 5 luni, locuiește în prezent cu familia ei în Malaezia, merge pe jos câțiva kilometri până la grădiniță în fiecare zi și, potrivit tatălui ei, a făcut drumeții de 2.200 de kilometri prin junglă, în 2023.
„Este plăcut să alergi aici cu Zara, jungla este incomparabil mai grea”, se notează pe pagina de Facebook Saša jede, care a urmărit experiența familiei, condusă pe munte de un șerpaș nepalez.




„Aici, în Himalaya, potecile sunt mult mai bune decât terenul accidentat din junglă”, a declarat Sascha, fratele Zarei.

Nici măcar temperaturile joase nu le-au pus probleme celor doi. Pentru a-i întări, „fac doar băi reci acasă“, explică tatăl micuților.

Zara nu se scaldă niciodată în apă caldă, din contră, adaugă gheață, de aceea frigul nu i-a pus nicio problemă. Datorită aclimatizării elaborate, valoarea saturației ei de oxigen nu a scăzut sub 90%
Tatăl Zaarei:




În weekend, trioul au ajuns cu bine în civilizație după aventura lor la altitudine. Cu un zâmbet larg pe buze, desigur.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Traseul Jiri Everest, pe care cei doi copii l-au parcurs, este unul dintre tururile clasice de trekking din Nepal. Este cel mai vechi traseu prin regiunea Khumbu către tabăra de bază de pe Everest. 
În 1953, Sir Edmund Hillary și ghidul său montan nepalez Tenjing Norgay Sherpa au ales acest traseu pentru a cuceri Muntele Everest.



Urmărește-ne pe Google News




----------------------------------


Un român care s-a urcat băut la volan a provocat un accident în Italia, și-a abandonat prietenul mort în mașină și a fugit 
Știri România
2024-01-14T16:43:11+02:00

Un român în vârstă de 36 de ani a fost arestat de polițiștii italieni după ce s-a urcat băut la volan și a provocat un accident soldat cu un mort și un rănit, în zona orașului italian Ravenna. Românul a fugit de la locul faptei, imediat după accident, dar a fost prins după scurt timp, relatează site-ul italian Il Resto del Carlino.



Accidentul s-a produs în noaptea de vineri spre sâmbătă, pe San Vitale în direcția Ravenna.
Când a ajuns într-o intersecție, românul, identificat drept Iulian Andronic Bogdan, a scăpat mașina de sub control, a intrat în bordura unui sens giratoriu și s-a oprit în cele din urmă într-o grădină.
În mașină, se aflau un cetățean italian de 58 de ani, care îi era amic, și iubita românului, în vârstă de 31 de ani. Italianul stătea pe bancheta din spate și a murit pe loc în urma impactului. Femeia a fost rănită și dusă la spital. Românul a suferit rănit ușoare.




La fața locului au ajuns salvatorii, care l-au scos prima dată pe român dintre fiarele mașinii. Imediat ce a ieșit din mașină, românul a fugit de la fața locului. Carabinierii l-au urmărit și l-au prins după o oră, nu departe de locul accidentului.
Bărbatul a fost total necooperant cu polițiștii, iar la testarea cu alcooltestul a reieșit că avea o alcoolemie de 2g/l de alcool în sânge. Românul a fost arestat sâmbătă, 13 ianuarie, în jurul orei 13.00, acuzat de ucidere din culpă agravată de conducerea în stare de ebrietate și fuga de la locul accidentului cu o persoană decedată, notează presa italiană.
Sursa Foto: Massimo Argnani via Ravenna today



Urmărește-ne pe Google News




----------------------------------


„Înghețați sau luptați”. Încălzirea este oprită în închisori pentru ca deținuții să accepte să lupte în Ucraina, acuză un ONG care apără drepturile prizonierilor din Rusia 
Știri Externe
2024-01-14T16:32:55+02:00

„Opresc căldura în penitenciare, iar scopul este să facă regimul insuportabil, așa încât bărbații care sunt acolo să accepte să lupte Ucraina”, declară Olga Romanova, 57 de ani, fondatoarea organizației non-guvernamentale „Russia Behind Bars” (n.r. Rusia Dincolo de Grații), care apără drepturile prizonierilor din închisorile rusești, citată de Bild.



De aproximativ un an și jumătate, Rusia recrutează prizonieri în numeroase închisori pentru a lupta în Ucraina. Prizonierii au fost recrutați, inițial, de grupul Wagner.
După moartea lui Evgheni Prigojin, liderul și fondatorul companiei paramilitare, în august anul trecut, armata rusă și-a luat responsabilitatea trimiterii deținuților la război. Recrutarea condamnaților a oficializată de Duma de Stat. Deținuții care se înrolează în armată vor avea cazier curat.
Ca și până acum, după un serviciu de 6 luni pe front, li se promite scutirea de pedeapsă și salarii extrem de atractive, echivalentul a 2.000 de euro lunar. Însă numărul voluntarilor a scăzut în ultimele luni. 




Temperaturile din multe părți ale țării au scăzut la minus 35 de grade Celsius în ultimele săptămâni, iar Rusia folosește acest val de frig pentru a-și reface trupele slăbite pe frontul din Ucraina. 
„Din acest motiv, pur și simplu au oprit căldura în coloniile penitenciare, deși temperaturile de afară sunt cu mult sub zero grade Celsius”, spune Olga Romanova, fondatoarea organizației non-guvernamentale „Russia Behind Bars”, care apără drepturile prizonierilor din închisorile rusești.




„Rușii nu simt nicio compasiune pentru prizonieri, minoritățile sărace și mercenari”



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Romanova detaliază strategia Moscovei, de „înghețați sau luptați”: „Scopul este să facă regimul din închisori insuportabil, pentru ca bărbații care sunt acolo să accepte să plece să lupte în Ucraina”.
În spatele acestui lucru există un plan perfid, susține Romaniva: „În Rusia există trei grupuri de populație pentru care majoritatea oamenilor nu simt compasiune când mor pe front: prizonieri, minorități care trăiesc în regiunile sărace, departe de Moscova și mercenarii străini. Atât timp cât aceste trei grupuri se luptă și mor în Ucraina, Putin poate crea o iluzie de normalitate pentru restul populației”.




Pe lângă bărbații eliberați, experții presupun că există până la 1.000 de femei ruse care luptă acum în Ucraina. În ultimele luni, soldații ucraineni au descoperit că femeile-soldat iau parte la asaltarea pozițiilor lor.
„Succesul unităților de prizonieri este, totuși, destul de mic, lucru pe care îl putem observa și în evoluțiile actuale de pe front”, spune Olga Romanowa.

Prizonierii sunt pur și simplu trimiși în masă pe linia de apărare ucraineană și sunt sacrificați în acest proces.
Olga Romanova:







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În octombrie anul trecut, Ministerul rus al Justiției a declarat-o pe Olga Romanova, fondatoarea și președinta organizației pentru apărarea deținuților „Rusia dincolo de gratii”, drept „agent străin”.
Olga Romanova




„Rusia dincolo de gratii”, organizație inclusă și pe lista „agenților străini” în 2018, a militat pentru protejarea drepturilor persoanelor deținute în centrele de detenție preventivă, închisorile și coloniile penale din Rusia.
Din 2012, Kremlinul s-a a folosit de așa-numitele legi privind agenții străini pentru a eticheta și pedepsi criticii politicilor guvernamentale.
Foto cu caracter ilustrativ



Urmărește-ne pe Google News




----------------------------------


Bărbat din Alba, arestat preventiv după ce a încercat să violeze vânzătoarea unui magazin 
Știri România
2024-01-14T15:49:53+02:00

Bărbatul, din Câmpeni, judeţul Alba, a intrat vineri dimineață, 12 ianuarie, într-un magazin din localitate şi a încercat să o violeze pe vânzătoare. Femeia a reuşit să scape şi a anunţat Poliţia, agresorul fiind arestat preventiv, transmite News.ro.



„Din cercetări a rezultat că, în dimineaţa zilei de 12 ianuarie 2024, bărbatul ar fi intrat într-un magazin din Câmpeni unde, prin violenţă, ar fi încercat să întreţină raporturi sexuale cu o angajată a magazinului. Femeia a reuşit să scape şi s-a deplasat la poliţie unde a depus plângere”, a transmis duminică IPJ Alba.
În aceeaşi zi, poliţiştii din Câmpeni l-au identificat pe agresor, un bărbat de 35 de ani, şi l-au reţinut pentru 24 de ore. 
Sâmbătă, 13 ianuarie, el a fost prezentat Parchetului de pe lângă Judecătoria Câmpeni. Ulterior, a fost dus în faţa magistraților Judecătoriei Câmpeni, care au dispus ca bărbatul să fie arestat preventiv, pentru tentativă de viol.



Urmărește-ne pe Google News




----------------------------------


Captivitate prin ochii unui copil. Desenele Emiliei, fetița de 6 ani de origine română ținută ostatică cu mama ei, 49 de zile, în tunelurile Hamas 
Știri Externe
2024-01-14T15:44:36+02:00

În timp ce era ținută ostatică, Emilia a început să deseneze, îndemnată de mama ei, care voia ca micuța sa nu conștientizeze situația în care se află. Când a fost eliberată, alături de mama ei, Danielle Aloni, o israeliană de origine română, fetița și-a lăsat toate desenele în urmă. Trei dintre acestea au fost scoase de o altă ostatică și făcute publice acum, relatează publicația israeliană Yedioth Akronoth.



În timpul teribilei ei captivități în Fâșia Gaza, Emilia Aloni a desenat pe hârtie o lume cu mult soare, inimi, flori și familii zâmbitoare.
Desenând iarba roz din lipsa altor culori, copila a creat un univers cu linii optimiste, în contrast față de realitatea din jurul ei, o lume pe care poate doar un copil și-ar putea-o imagina într-un asemenea întuneric, scrie publicația israeliană. 
Trei dintre desenele ei, acum dezvăluite, oferă o privire în această lume.
„O reflectare a dorului”




Primul desen prezintă patru figuri, toate răpite în aceeași dimineață a zilei de 7 octombrie. Acestea sunt familia Aloni-Cunio: Sharon, David și fiicele lor, Emma și Yuli, gemene de 3 ani.
Sharon, mătușa Emiliei, și micuțele au fost eliberate din captivitate. David este încă deținut de Hamas.

Familia Aloni-Cunio, în viziunea Emiliei
Danielle, mama Emiliei și sora lui Sharon, interpretează desenul Emiliei ca pe o reflectare a dorului față de cei mai apropiați ai familiei, față de „momente normale înainte de răpirea lor”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Întrebată despre ce i-a trecut prin minte Emiliei în timp ce desena, Danielle spune că este o „întrebare imposibilă. Înțelegerea gândurilor unui copil de 6 ani în astfel de perioade este o provocare și nu pot decât specula”.

M-a auzit vorbind mult despre ei, cu îngrijorare, cu oamenii care au fost cu noi. Părea că mintea și inima ei au ghidat-o în timpul desenului.
Daniele Aloni:




Nunta din vis
Al doilea desen prezintă trei figuri: Elena Trufanov, fiul ei, Sasha Trufanov, și partenera lui, Sapir Cohen. Toți trei au fost răpiți din kibțul Nir Oz. Desenul înfățișează nunta lui Sapir și Sasha.
Emilia a cunoscut-o pe Elena în captivitate și s-a apropiat de ea. Nu i-a văzut niciodată pe copiii acesteia, Sasha și Sapir, dar și i-a imaginat și a desenat o nuntă din vis. Elena și Sapir au fost eliberați, Sasha este în continuare în mâinile Hamas.
Danielle nu este sigură de ce Emilia a desenat o nuntă: „Poate că a ales să devanseze realitatea în felul ei”.




Într-un alt desen, apar două figuri: Elena și soțul ei, Vitali, care a fost ucis pe 7 octombrie, în ziua declanșării atacului Hamas. În desenul copilei, ei sunt arătați plimbându-se împreună.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În dreapta, nunta imaginată de Emilia. În stânga, Elena și sotul ei, Vitali




Lumea în roz și violet
Emilia a umplut un caiet întreg cu desene, folosind doar două pixuri pe care le-a primit, unul roz și unul violet. Ea a desenat copaci, flori, păsări și multe curcubee, spune mama Danielle.
Teroriştii nu le-au permis să ia caietul din captivitate. Desenele au fost recuperate de Elena, care le-a adus cu ea când a fost eliberată, după 54 de zile de captivitate.
Desenele ascund o poveste extraordinară de supraviețuire. Acolo, în captivitate, Danielle și Elena au creat o realitate alternativă pentru Emilia. 




„Învelirea unui copil în vată de zahăr”
„A fost învelirea unui copil în vată de zahăr”, așa cum spune Danielle.
Elena a transformat răpirea de la Nir Oz într-un fel de basm, pe care Emilia a cerut să-l audă în mod repetat.
Când a fost mutată dintr-o ascunzătoare în tuneluri, Danielle i-a spus că au fost duși într-un loc mai sigur din cauza exploziilor de afară.

I-am spus că au adunat cei mai speciali copii și aici suntem ținuți în siguranță până când se oprește. Când va fi mai sigur, vom ieși.
Danielle:







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Fecare mișcare, fiecare explozie, fiecare comportament a fost altă poveste. „Așa ne-am construit viața acolo, timp de 49 de zile”, a mai spus mama.
„Speranța ei de a vedea soarele era și speranța noastră”
„Emilia s-a exprimat prin desene. A desenat soarele, iar speranța unui copil de a vedea soarele era și speranța noastră”, a conchis Daniella Aloni.
Surorile Daniella Aloni şi Sharon Aloni-Cunio, răpite de Hamas la 7 octombrie şi eliberate împreună cu fetiţele lor în urma armistiţiului de şapte zile, au primit cetăţenia română, la finalul anului trecut. 




Danielle și Elena Trufanov s-a numărat printre cele trei femei care au apărut într-un videoclip cu ostatici lansat de Hamas la sfârşitul lunii octombrie, în care cerea insistent guvernului să negocieze eliberarea lor.
După apariția videoclipului, Remus Aloni, tatăl Daniellei, care este născut în România, a reacționat, spunând că atunci când și-a văzut fiica în imagini inima sa „aproape a încetat să mai bată”.
Zeci de oameni au ieșit în stradă pentru a le întâmpina pe Danielle Aloni și pe fiica acesteia, Emilia, în vârstă de 6 ani, la întoarcerea acasă, pe 26 noiembrie, după ce au fost ținute ostatice în Fâșia Gaza de către militanții grupării islamiste Hamas timp de 49 de zile.
5-year-old Emilia Aloni and her mother, Danielle, are home 💙 pic.twitter.com/vxr4Zw8TAz— Hananya Naftali (@HananyaNaftali) November 25, 2023 
Foto: Shaul Golan/ YnetNews



Urmărește-ne pe Google News




----------------------------------


Un ziar danez a invitat-o pe Genoveva Casanova, fost model mexican, la încoronarea prințului Frederik, după presupusa idilă din Madrid 
Știri Externe
2024-01-14T15:11:46+02:00

Tabloidul danez Ekstra Bladet a invitat-o pe presupusa amantă a prințului Frederik pe Genoveva Casanova, 47 de ani, la încoronarea de duminică, 14 ianuarie, de la Copenhaga, relatează Bild.



Frederik, 55 de ani, a fost fotografiat plimbându-se cu modelul mexican prin Madrid, la sfârșitul lunii octombrie. Potrivit ziarului Lecturas, prințul moștenitor ar fi fost la un restaurant, apoi și-a petrecut noaptea cu modelul mexican. Zvonurile nu au fost infirmate.
Prințesa moștenitoare Mary se afla la New York pentru afaceri în acel moment.
Acum, ziarul Ekstra Bladet l-a provocat pe prințul moștenitor cu invitația pe numele Genovevei Casanova, tipărită în daneză și spaniolă.
Invitația începe cu cuvintele: „Sunteți prietenă cu Prințul Moștenitor, dar ați fost greu de găsit în ultima vreme. Vrem doar să ne asigurăm că ați auzit vestea cea mare. Frederik va fi încoronat rege al Danemarcei în această duminică”.





Doamnă Casanova, vă oferim cameră în cazul în care nu sunteți binevenită în familia regală. Dacă nu este loc, vom fi bucuroși să te ajutăm să găsești un loc unde să dormi. Doar spune-ne. Și vă promitem că nu veți fi singură pe străzile din Copenhaga a doua zi dimineață.
Ekstra Bladet:
Invitati publicată de ziarul danez







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Genoveva Casanova, fost model mexican, actualmente filantroapă și o obișnuită a petrecerilor cu mondenități din Spania, a fost căsătorită cu aristocratul Cayetano Martinez de Irujo. Cei doi au împreună doi copii, gemenii Luis Martinez de Irujo și Amine Martinez de Irujo.
VEZI GALERIA  FOTOPOZA 1 / 8




Prințul moștenitor Frederik al Danemarcei și prințesa moștenitoare Mary au 4 copii: prințesa Isabella, prințul Christian, prințesa Josephine și prințul Vincent.
Prințul Frederik și Prințesa Mary vor deveni rege și regină. Foto: Profimedia
Campania ironică nu a fost bine primită de danezi. Pe Facebook, cititorii au comentat negativ ideea ziarului: „Ar trebui să fie un lucru amuzant?” sau „Fără gust, ca întotdeauna”, sunt doar două dintre comentarii.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Astăzi, regina Margrethe predă regența fiului ei, prințul moștenitor Frederik al Danemarcei. Este pentru prima dată în aproximativ 900 de ani când un conducător din Danemarca abdică.



Urmărește-ne pe Google News




----------------------------------


Cel puțin 21 de oameni au murit în Tanzania, după ce o mină de aur s-a prăbușit 
Știri Externe
2024-01-14T14:37:56+02:00

O mină de aur din Tanzania s-a prăbuşit, sâmbătă, în urma unor ploi abundente care au afectat regiunea Simiyu din nordul țării, îngropând minerii care lucrau în subteran, a anunţat un comisar local, citat de agenţia Xinhua și de Agerpres.



Potrivit autorităților locale, în urma prăbușirii minei, cel puțin 21 de mineri au murit iar alți câțiva sunt dați dispăruți.
Operaţiunile de recuperare a mai multor cadavre care ar fi rămas în mina prăbuşită din districtul Bariadi au fost îngreunate de ploile abundente continue.
„Operaţiunile de salvare au fost sistate de ceva timp din cauza ploilor”, a declarat, duminică, comisarul regional Yahaya Nawanda.
Mina s-a prăbuşit sâmbătă, la ora locală 5.00, îngropând minerii al căror număr nu este cunoscut cu exactitate.




Yahaya Nawanda a declarat că majoritatea victimelor erau tineri cu vârste cuprinse între 25 şi 35 de ani.
FOTO: Profimedia



Urmărește-ne pe Google News




----------------------------------


FOTO. 100 de zile de la începutul războiului. La București a avut loc o acţiune de solidaritate cu ostaticii răpiţi de Hamas în Fâşia Gaza 
Știri Externe
2024-01-14T14:27:31+02:00

Ambasada statului Israel împreună cu oficialii Primăriei Capitalei au organizat, vineri, o acțiune de solidaritate cu cei 136 de ostatici răpiţi de Hamas în Fâşia Gaza. În timpul evenimentului au fost prezentate fotografii cu ostaticii, iar membri ai Corului Operei Naţionale au intonat imnurile României și Israelului.



Au fost momente pline de emoție, vineri, 12 ianuarie, în sala de sedințe din cadrul Primăriei Capitalei, acolo unde a fost organizată o acțiune de solidaritate cu cei 136 de ostatici răpiţi de teroriştii Hamas în Fâşia Gaza. 
„Israel este puternic, suntem puternici, dar avem nevoie de prieteni buni, care să ne ajute să fim puternici, iar România fost un prieten adevărat”, a fost mesajul transmis de Rami Teplitsky, viceambasadorul Israelului în România.
Primarul Nicușor Dan și Rami Teplitsky, viceambasadorul Israelului în România.




În timp ce primarul Nicușor Dan a precizat: „Eu îmi exprim speranța că, până la urmă, rațiunea, civilizația, umanitatea vor învinge și toți oamenii aceștia vor putea să își continue, după trauma asta, o viață normală”.
Până acum, doi cetățeni româno-israelieni au murit în captivitate, iar al treilea este încă ostatic în Gaza.
VEZI GALERIA  FOTOPOZA 1 / 8







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Sunt ținuți nemâncați…”
În prezent, 136 de ostatici ținuți captivi de trei luni trăiesc momente de groază, iar familiile nu mai știu nimic despre ei și se tem că nu-i vor mai vedea niciodată pe cei dragi.
„Nou-născuți, copilași mici, mame. Sunt ținuți nemâncați, fără medicamente, fără acces la medici și la Crucea Roșie, dormind pe jos. Fetele violate și chiar băieți violați, neavând voie să plângă sau să vorbească între ei… Și din mărturiile celor care s-au întors, fetele care plângeau de tristețe, de durere, erau plesnite pe obraz”, a spus și Tova Ben Nun-Cherbis, președinta Complexului Educațional Laude-Reut.




În cadrul evenimentului, unde participanții s-au rugat și au transmis un mesaj de solidaritate, membri ai Corului Operei Naţionale au intonat imnurile României și Israelului, iar imagini cu cei 136 de ostatici au fost prezentate în cadrul acestui eveniment emoționant.
Au fost noi bombardamente
Israelul a continuat și în acest weekend bombardamentele asupra Fâşiei Gaza. 
Armata israeliană, care afirmă că a ucis peste 8.000 de luptători, a anunţat o nouă fază a luptei, retrăgând o parte din forţele din nordul Fâşiei Gaza, dar menţinând operaţiunile în sud, unde se crede că se ascund lideri de rang înalt ai Hamas, inclusiv liderul mişcării din Gaza, Yahya Sinwar. 







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Conform news.ro, purtătorul de cuvânt al Ministerului Sănătăţii din Gaza, Ashraf Al-Qidra, a declarat că loviturile israeliene au ucis 135 de palestinieni şi au rănit 312 în ultimele 24 de ore. În total, el a spus că 23.843 de palestinieni, majoritatea civili, au fost ucişi din 7 octombrie.



Urmărește-ne pe Google News




----------------------------------


Eveniment istoric în Danemarca: Frederik al X-lea este noul rege al țării, după abdicarea mamei sale. Imagini de la ceremonie 
Știri Externe
2024-01-14T14:26:49+02:00

Frederik al X-lea a devenit astăzi, 14 ianuarie, noul rege al Danemarcei, după ce mama sa a anunțat, în noaptea de Ajun, că abdică. Ceremonia istorică a atras o mulțime de oameni în Copenhaga, relatează The Guardian și BBC.



UPDATE ora 17:13: După proclamarea sa în calitate de rege, Frederik al X-lea și regina Mary au plecat cu trăsura de la Palatul Christiansborg înapoi spre Palatul lui Frederik al VIII-lea, escortați de Regimentul de husari al Gărzii.
VEZI GALERIA  FOTOPOZA 1 / 5




UPDATE ora 16:11: Prim-ministra daneză Mette Frederiksen l-a proclamat pe Frederik noul rege al Danemarcei la balconul Palatului Christiansborg, sub numele de Frederik al X-lea.
După proclamare, Regele Frederik al X-lea a ținut primul său discurs ca rege, adresând câteva cuvinte mulțimii adunate în fața Palatului Christiansborg. 
„Este o sarcină pe care am studiat-o toată viața, o sarcină pe care o preiau cu mândrie, respect și bucurie”, a spus noul monarh, urmând aproape imediat aplauzele celor aflați în fața palatului.




De altfel, potrivit BBC, regele Frederik X a fost emoționat până la lacrimi de acest moment, în fața unei mulțimi impresionante de oameni veniți să vadă momentul istoric pentru Danemarca.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


BREAKING: Denmark proclaims new King and Queen in Copenhagen https://t.co/xI28qQ1TYV📺 Sky 501, Virgin 602, Freeview 233 and YouTube pic.twitter.com/rfol0qhqBv— Sky News (@SkyNews) January 14, 2024 
UPDATE ora 15:39: Regina Margrethe a părăsit Christiansborg cu mașina, după ce a abdicat în mod oficial. Clopotele răsună din turnurile bisericilor din centrul orașului Cope.




Queen Margrethe arrived back at Amalienborg.🎥 DR1 pic.twitter.com/hIzb6EOLbC— ChristinZ (@ChristinsQueens) January 14, 2024 
UPDATE ora 15:32: Regina Margrethe a II-a a abdicat oficial de la tronul Danemarcei, iar fiul său, prințul moștenitor Frederik, urmează să fie anunțat noul rege, de la balconul castelului Christiansborg, potrivit BBC.
Queen Margrethe II of Denmark handing over the reins to her son, King Frederick X of Denmark 🇩🇰 pic.twitter.com/MmQXEFIhYz— Prie 🫧 (@RoyalDelhiite) January 14, 2024





Ultimele cuvinte ale reginei înainte de abdicare au fost „Dumnezeu să-l ocrotească pe rege”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


***
Știrea inițială: 
Oameni din toată Danemarca au sosit cu autocarele în Copenhaga, pentru a urmări ceremonia. Totodată, multe dintre hoteluri sunt complet rezervate. Numărul oamenilor prezenți în capitala daneză pentru eveniment este însă greu de estimat cu exactitate, potrivit poliției, însă orașul pare să fie blocat. 
VEZI GALERIA  FOTOPOZA 1 / 5




Potrivit ceremoniei, populara regină Margrethe a II-a, în vârstă de 83 de ani, se deplasează cu trăsura de la Palatul Amalienborg, unde locuiește, la Castelul Christiansborg pentru un Consiliu de Stat. Ea a semnat acolo actul de abdicare, o premieră în ultimii 900 de ani în Danemarca, act care marchează sfârșitul domniei sale de 52 de ani.
Ulterior, aceasta a părăsit noul consiliu la care este prezent noul rege, soția sa și fiul lor cel mare, Christian, noul prinț moștenitor.
La scurt timp, pe balconul castelului Christiansborg va ieși Frederik al X-lea, pentru a fi prezentat poporului său de către premierul țării. Este așteptat să țină și un scurt discurs.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


La finalul ceremoniei, noul cuplu regal se va deplasa cu o caleașcă până la Palatul Amalienborg, fiind așteptat să fie salutat de mulțimea de pe străzi.
Protocolul pentru această zi reflectă în linii mari tradiția daneză în materie de succesiune. Nu sunt invitați demnitari străini, iar suveranul nu stă pe un tron și nu are o coroană, de la schimbarea constiuției, din 1849.
În Danemarca, rolul monarhului ca șef de stat este în principal reprezentativ și ceremonial. Cu toate acestea, el promulgă legi și prezidează în mod oficial formarea guvernului, cu care se întâlnește la intervale regulate.




Ceremonia are loc la două săptămâni după anunțul surpriză făcut de regina Margrethe a II-a în discursul său de Anul Nou, care a lăsat o mare parte a țării înmărmurită.



Urmărește-ne pe Google News




----------------------------------


Armata israeliană a arestat două surori de-ale lui Saleh al-Arouri, numărul 2 în Hamas, pe care l-a ucis într-un atac în Liban 
Știri Externe
2024-01-14T14:17:14+02:00

Forțele israeliene le-au arestat, duminică dimineață, pe Dalal și Fatima al-Arouri, surorile fostului lider adjunct al Hamas, Saleh al-Arouri, din casele lor din al-Bireh și Aroura din Cisiordania, potrivit relatărilor palestiniene citate de publicația Jerusalem Post.



Cele două sunt acuzate de „incitare la terorism contra statului Israel”, potrivit radioului armatei. 
Conform Clubului deținuților palestieni, o asociație care militează pentru drepturile palestinienilor arestați de Israel, începând din 7 octombrie, armata israeliană a arestat 5.900 de persoane în Cisiordania.
Saleh al-Arouri, unul dintre fondatorii aripii armate a Hamas, a fost ucis de un atac cu dronă în suburbiile capitalei libaneze Beirut, la începutul acestui an. Moartea acestui lider terorist a amplificat îngrijorările privind extinderea conflictului israeliano-palestinian în regiune.




În vârstă de 57 de ani, era considerat liderul de facto al aripii militare a Hamas în Cisiordania. Departamentul de Trezorerie al SUA l-a adăugat pe Arouri pe lista neagră a terorismului în 2015, iar Departamentul de Stat oferise o recompensă de până la 5 milioane de dolari pentru informații despre locul unde se află acesta.
El era o figură-cheie în Brigăzile Izzedine al-Qassam, aripa armată a Hamas, și un aliat apropiat al lui Ismail Haniyeh, liderul suprem al organizației. Arouri era, printre altele, omul de legătură dintre Hamas și Hezbollah, puternica organizație libaneză, susținută de Iran, care a avut până acum un rol limitat în actualul conflict.



Urmărește-ne pe Google News




----------------------------------


Un bărbat de 83 de ani a fost reținut de jandarmi după ce aborda minore în Constanța și le cerea favoruri sexuale 
Știri România
2024-01-14T13:59:53+02:00

Bărbatul în vârstă de 83 de ani a fost reținut, sâmbătă, de jandarmi în zona gării din Constanța, după ce mai multe fete s-au plâns că acesta le-a abordat și le-a solicitat favoruri sexuale în schimbul unei sume de bani, informează Replica Online.



„O patrulă de jandarmi, aflată în misiune în zona Gării Constanţa, a observat un bărbat care a abordat un grup format din şase fete minore. Deoarece după incident fetele păreau agitate şi speriate, jandarmii le-au întrebat ce s-a întâmplat”, a transmis Inspectoratul de Jandarmi Judeţean Constanţa.
Două dintre fete, în vârstă de 13, respectiv 15 ani, au povestit cum bărbatul a venit spre grupul lor și le-a oferit suma de 100 de lei, cerând în schimb oferirea unor servicii sexuale. 




Jandarmii l-au identificat pe bărbatul în cauză, în vârstă de 83 de ani, iar după întocmirea actelor de constatare, acesta a fost predat organelor de poliție pentru continuarea cercetărilor.
FOTO: Inspectoratul de Jandarmi Judeţean Constanţa (Facebook)



Urmărește-ne pe Google News




----------------------------------


Modulul Peregrine, care trebuia să ajungă pe Lună, va arde „probabil în atmosfera terestră” 
Știri Externe
2024-01-14T13:50:52+02:00

În ultima săptămână, Centrul de control al misiunii Astrobotic a urmărit traiectoria modulului spațial Peregrine, iar ultimele date cu privire la traiectoria acestuia arată că, cel mai probabil, acesta va arde în atmosfera Pământului.



„Cea mai recentă evaluare a noastră arată acum că nava spațială se află pe o traiectorie spre Pământ, unde probabil va arde în atmosfera terestră. Echipa evaluează în prezent opțiunile și vom actualiza informațiile de îndată ce vom putea”, a transmis compania creatoare Astrobotic, sâmbătă.
Nava spațială a suferit o pierdere „critică” de propulsie din cauza unei scurgeri de combustibil, potrivit companiei.
Scurgerea din propulsoare a încetinit considerabil până în punctul în care nu mai reprezintă prioritatea principală a echipei, a mai spus compania.




„Vă reamintim că o aterizare ușoară pe Lună nu este posibilă. Acum operăm în spațiu de 5 zile și 8 ore și ne aflăm la aproximativ 390.000 de kilometri de Pământ”, potrivit comunicatului.
Astrobotic Technology, compania care a dezvoltat prima sondă lunară lansată din Statele Unite în ultimele cinci decenii, a declarat că renunță la încercarea de a plasa nava sa spațială Peregrine pe Lună, la mai puțin de 24 de ore după ce vehiculul și-a luat zborul, pe 8 ianuarie.
La doar câteva ore după ce vehiculul a fost lansat din Florida spre Lună luni dimineață, Astrobotic a anunțat că misiunea este în pericol. Modulul lunar, botezat Peregrine, nu a reușit să se plaseze cu fața spre Soare, probabil din cauza unei probleme de propulsie, potrivit Astrobotic. Această orientare greșită a împiedicat nava spațială să își încarce bateriile.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Problema bateriei a fost rezolvată ulterior, dar Astrobotic nu a reușit să corecteze problema sistemului de propulsie al modulului de aterizare Peregrine.



Urmărește-ne pe Google News




----------------------------------


Ce se întâmplă cu fiica Ronei Hartner după moartea mamei sale. Sumayla are de luat o decizie importantă. „Toată viața ei este în Franța” 
Știri România
2024-01-14T13:47:35+02:00

Sumayla, fiica Ronei Hartner, a împlinit, pe 5 ianuarie, 16 ani, iar acum are de luat o decizie importantă după dispariția mamei sale. Ea trebuie să hotărască dacă va rămâne în Franța, împreună cu tatăl ei, Rocco Sedano sau va pleca cu rudele mamei sale, pentru a începe o nouă viață tocmai în Canada.



„Este extrem de dificil pentru Sumayla. A plâns sărăcuța toate Sărbătorile și acum, de ziua ei, când a făcut 16 ani. Ea este acum o adolescentă independentă, poate să-și ia carnet de conducere și să decidă singură pentru viața ei. Însă îi este foarte greu să se desprindă încă de spiritul mamei sale, cele două fiind foarte apropiate toată viața”, a declarat pentru Click, Dana Cristescu, prietena bună a Ronei.
„Acum ea locuiește împreună cu bunica ei, Sabina, care nu poate să proceseze nici acum, după înmormântare, că și-a pierdut un copil! E greu, este foarte greu!




VEZI GALERIA  FOTOPOZA 1 / 2
Cele două stau acum în casa de la Toulun din Franța, pe care Rona i-a lăsat-o fiicei sale. Cu ele este și fratele Ronei, Reon, unchiul fetei, pe care ea l-a lăsat executor testamentar. Și pentru el este foarte greu, pentru că lucrează de la distanță, el având serviciul în Canada, pe alt fus orar.




Sora Ronei a plecat în Franța la familia ei, iar în curând va pleca și fratele Ronei. Rămâne de văzut acum ce decizie va lua Sumayla: dacă va avea puterea să plece definitiv în Canada. În fond și la urma urmei, toată viața ei este în Franța…”, a declarat Dana Cristescu, PR-ul și una dintre cele mai bune prietene ale Ronei Hartner, pentru Click! Rona Hartner a încetat din viață, la vârsta de 50 de ani, pe 23 noiembrie 2023, după o lungă luptă cu cancerul.



Urmărește-ne pe Google News




----------------------------------


Lev Rubinstein a murit. Poetul rus, critic al Kremlinului, a fost lovit de o mașină pe trecerea de pietoni 
Știri Externe
2024-01-14T13:31:47+02:00

Poetul și publicistul rus Lev Rubinstein a murit, duminică, 14 ianuarie, la vârsta de 77 de ani, în spital, unde a fost internat după ce a fost lovit de o mașină pe o trecere de pietoni din Moscova, relatează agenția rusă Interfax.



„Tatăl meu, Lev Rubinstein, a murit astăzi (n.r. – duminică)”, a transmis Maria, fiica poetului, pe blogul personal.
Lev Rubinstein a fost lovit de o mașină pe 8 ianuarie, pe o trecere de pietoni din apropierea locuinței sale de pe strada Obraztsova din Moscova. Poetul a fost internat la Institutul Sklifosovski cu numeroase fracturi și răni, inclusiv leziuni traumatice ale creierului.
Potrivit Departamentului pentru transporturi din Moscova, șoferul nu a încetinit înainte de trecerea de pietoni și l-a călcat pe poet. Autoritățile ruse au mai transmis că proprietarul mașinii a încălcat de 19 ori regulile de circulație în ultimele 12 luni.




Poet rus, eseist, editorialist și personalitate publică, Lev Rubinstein s-a născut la 19 februarie 1947 la Moscova. A absolvit Facultatea de Filologie a Institutului Pedagogic de Corespondență de Stat din Moscova, unde a lucrat ca bibliotecar universitar. 
În anii 70, a fost considerat unul dintre fondatorii mișcării „conceptualiste” de la Moscova, care ironiza și se opunea doctrinei oficiale a realismului socialist, informează Reuters.
Adept al ritmului, Lev Rubinstein a creat un gen propriu, „textul pe foaie”, care era în parte poezie și în parte teatru: poetul citea pe scenă propoziții scurte cu voce tare, scrise pe cartoane perforate.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În ultimii ani, el a fost un apărător al greu-încercatei opoziții rusești. Lev Rubinstein a făcut declarații publice împotriva represiunii desfășurate de către Kremlin împotriva comunității LGBT și, din 2014, a intervențiilor sale militare în Ucraina.
FOTO: Profimedia



Urmărește-ne pe Google News




----------------------------------


Erupţie vulcanică în sud-vestul Islandei. Oraşul Grindavik, evacuat din nou. VIDEO 
Știri Externe
2024-01-14T12:32:52+02:00

Un vulcan din sud-vestul Islandei a erupt duminică, a anunţat biroul de meteorologie al ţării, aceasta fiind a cincea erupţie înregistrată în peninsula Reykjanes după anul 2021, transmite Reuters, citat de Agerpres.



Transmisiunile în direct de la fața locului de la primele ore ale dimineții au arătat fântâni de lavă care țâșnesc din fisurile terestre.
BREAKING: Volcano erupts in South West Iceland near Grindavik prompted the evacuation of a nearby fishing townhttps://t.co/2pShzrzPt9📺 Sky 501, Virgin 602, Freeview 233 and YouTube pic.twitter.com/7XJOSpuqxe— Sky News (@SkyNews) January 14, 2024 
Erupția a început la nord de orașul Grindavik, care sâmbătă a fost evacuat pentru a doua oară din cauza temerilor că o erupție este iminentă, pe fondul activității seismice crescute, au declarat autoritățile.




În ultimele săptămâni, Islanda a încercat să construiască bariere de pământ și pietre pentru a împiedica lava să ajungă la Grindavik, dar ultima erupție pare să fi penetrat apărarea.
„Potrivit primelor imagini de la zborul de supraveghere al Gărzii de Coastă, o fisură s-a deschis pe ambele părți ale baricadelor care au început să fie construite la nord de Grindavík”, a declarat într-un comunicat Biroul meteorologic islandez (IMO).
„Lava curge acum spre Grindavík. Pe baza măsurătorilor efectuate de elicopterul Gărzii de Coastă, perimetrul se află acum la aproximativ 450 de metri de cele mai nordice case din oraș”, a adăugat acesta.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Aceasta a fost a doua erupție vulcanică în peninsula Reykjanes din sud-vestul Islandei în mai puțin de o lună și a cincea erupție din 2021 încoace.
Luna trecută, o erupție a început în sistemul vulcanic Svartsengi pe 18 decembrie, în urma evacuării complete a celor 4.000 de locuitori din Grindavik și a închiderii stațiunii geotermale Blue Lagoon, un loc turistic popular.
Grindavik a fost în cele din urmă cruţat, lava scurgându-se într-o altă direcţie.



Urmărește-ne pe Google News




----------------------------------


Fostul primar din Vladivostok, trimis pe front în Ucraina, după ce a fost condamnat la 12 ani de închisoare 
Știri Externe
2024-01-14T11:42:42+02:00

Condamnat la 12 ani de închisoare pentru luare de mită, Oleg Gumeniuk, fostul primar al orașului Vladivostok, principalul port al Rusiei la Oceanul Pacific, nu își va ispăși pedeapsa într-o colonie, după ce a semnat un contract cu Ministerul rus al Apărării și va fi trimis în zona operațiunii militare speciale (n.r. - războiul din Ucraina), relatează Kommersant.



„Conform ordinului dat lui Gumeniuk, el trebuia să se prezinte la unitatea militară pe 22 decembrie (n.r. – 2023). Din câte am înțeles, trebuie mai întâi să se pregătească pe unul dintre terenurile de antrenament”, a precizat Alexander Kitaev, avocatul lui Oleg Gumeniuk. 
Pe canalele Telegram au apărut fotografii care arată un grup de bărbați îmbrăcați în uniforme militare, dintre care unul pare a fi fostul primar din Vladivostok. 
Oleg Gumeniuk (al treilea din dreapta, sus), alături de un grup de militari




Oleg Gumeniuk își ispășea pedeapsa în penitenciarul IK-27 din satul Volchaneț, din Siberia de est, după ce Tribunalul Regional Primorie l-a condamnat, în mai 2023, la 12 ani de închisoare într-o colonie de maximă securitate pentru că a luat o mită de 38 de milioane de ruble (432.000 de dolari).
Fostul oficial nu și-a recunoscut vina. Oleg Gumeniuk a ocupat funcția de primar în Vladivostok din 2018 până în 2021, demisionând pe fondul unei avalanșe de critici la adresa sa din partea oficialilor locali și centrali.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit datelor extrase de pe site-ul administrației orașului Vladivostok, Oleg Gumeniuk a făcut armata din 1985 până în 1987 în marina URSS.
FOTO: Profimedia



Urmărește-ne pe Google News




----------------------------------


Benjamin Netanyahu vrea să rupă orice legătură terestră a Gazei cu restul lumii. Egipt avertizează că va încălca tratatul de pace dintre cele două țări 
Știri Externe
2024-01-14T11:33:12+02:00

Granița dintre Egipt și Gaza „trebuie” să fie închisă, a declarat sâmbătă premierul israelian Benjamin Netanyahu. Această mișcare care ar oferi Israelului control complet asupra accesului în lume al enclavei palestiniene, relatează CNN.



În timpul unei conferințe de presă, Netanyahu a spus că Israelul nu va considera războiul încheiat până când nu va închide Coridorul Philadelphi, o fâșie de pământ de 14 km, care servește drept zonă tampon la granița dintre Egipt și Gaza.
„Vom distruge Hamas, vom demilitariza Gaza, dar echipamentele militare și alte arme letale vor continua să intre prin această legătură din sud, așa că trebuie să o închidem”, a spus Netanyahu.
Egiptul a avertizat anterior Israelul să nu desfășoare vreo operațiune militară în coridor, potrivit publicației Ahram Online din Egipt. Citând o sursă anonimă, publicația a relatat, în octombrie, că orice incursiune israeliană în Coridorul Philadelphi ar fi văzută ca o încălcare a tratatului de pace Egipt-Israel din 1979.




După conferința de presă a lui Netanyahu, purtătorul de cuvânt al Ministerului egiptean de Externe Ahmed Abu Zeid a declarat că Egiptul păstrează controlul deplin asupra granițelor sale, într-un interviu acordat canalului egiptean de televiziune Sada Al-Balad. 
„Egiptul își controlează pe deplin granițele, iar aceste probleme se supun legilor și acordurile de securitate între țările implicate, așa că orice discuție pe această temă este în general subordonată acestui controlul și i se răspunde cu măsurile adecvate”, a spus el.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Gaza se învecinează cu Israelul pe două părți, iar coasta sa mediteraneană și spațiul aerian se află, de asemenea, sub blocaje israeliene stricte. Punctul de trecere a frontierei cu Egiptul, în orașul Rafah, este singurul punct de trecere care nu este controlat de Israel, deși a fost supus unui acces limitat și proceselor birocratice și de securitate egiptene îndelungate.
Oficialii israelieni nu au decis exact cum vor proceda cu închiderea graniței dintre Gaza și Egipt, potrivit afirmațiilor lui Netanyahu, dar acest lucru ar însemna un control israelian asupra enclavei nemaivăzut de mulți ani și o lovitură pentru suveranitatea limitată a palestinienilor în Gaza.



Urmărește-ne pe Google News




----------------------------------


Circulație perturbată în județul Cluj, după ce s-a rupt un pantograf. Trei rute au fost afectate 
Știri România
2024-01-14T11:20:29+02:00

Circulaţia a trei trenuri de călători a fost afectată duminică dimineaţă după ce pantograful unui tren s-a rupt, în județul Cluj, în apropierea stației Dej. Pentru a remedia defecțiunea a fost necesară scoaterea de sub tensiune a staţiei de cale ferată Dej, scrie News.ro.



„În cursul acestei dimineţi, în jurul orei 4.25, la introducerea pe trenul R 4303 (CFR Călători) a locomotivei, s-a rupt pantograful. În intervalul 4.35 – 5.40, personalul de specialitate al SRCF Cluj a intervenit pentru remediere cu drezina pantograf, fiind necesară scoaterea totală de sub tensiune a staţiei CF Dej Călători”.
„Menţionăm faptul că, în intervalul necesar remedierii, pe relaţia Dej Călători – Dej Triaj, trenurile au circulat dublate cu locomotivă Diesel, pusă la dispoziţie de CFR Călători”, a informat duminică Compania Naţională de Căi Ferate CFR SA.




A fost afectată circulaţia a trei trenuri de călători: R 4303 (cu pantograful locomotivei rupt) a înregistrat o întârziere de 48 minute; R 4372 a înregistrat o întârziere de 16 minute; R 4110 a înregistrat o întârziere de 27 minute.
„În prezent, în staţia CF Dej Călători, circulaţia trenurilor se realizează cu tracţiune electrică pe fir I Dej Triaj – Dej Călători şi pe liniile 1, 2 şi 3, urmând ca în cel mai scurt timp, într-un interval liber de circulaţie să fie remediat definitiv deranjamentul şi să fie redeschise şi liniile 4, 5, 6 și fir II Dej Călători – Dej Triaj”, anunţă compania.



Urmărește-ne pe Google News




----------------------------------


Un tânăr de 25 de ani a murit după ce s-a răsturnat pe un câmp din Brăila cu mașina furată de la un prieten 
Știri România
2024-01-14T10:53:05+02:00

Incidentul a avut loc, sâmbătă noapte, pe DN 2B, în localitatea Făurei-Sat, județul Brăila, după ce tânărul de 25 de ani a pierdut controlul volanului, a intrat pe contrasens și a ieșit de pe șosea, răsturnându-se pe câmp cu mașina furată de la un prieten, informează De Brăila.



„Un tânăr de 25 de ani, din municipiul Brăila, în timp ce se afla în vizită la un prieten în municipiul Buzău, i-ar fi sustras cheile autoturismului şi ar fi plecat cu acesta către Brăila. Între Surdila-Greci şi Vizireni, tânărul ar fi pierdut controlul volanului, ar fi pătruns pe contrasens şi a părăsit partea carosabilă, răsturnându-se. La faţa locului a sosit un echipaj medical care a declarat decesul tânărului în cauză”, a transmis IPJ Brăila. 
Impactul a fost atât de puternic, încât tânărul a fost găsit mort în afara mașinii, de echipajul medical sosit la locul incidentului.




„Era pe câmp, aruncat din mașină, la ceva distanță. Nu s-a mai putut face nimic. Au venit cu ambulanța, dar era mort. Spunea un șofer că avea o viteză foarte foarte mare”, a declarat pentru De Brăila unul dintre șoferii care au oprit în zonă.
Trupul tânărului a fost transportat la Medicina Legală pentru efectuarea necropsiei. În urma verificărilor efectuate în bazele de date, polițiștii au stabilit ca tânărul avea permisul de conducere suspendat, relatează Info Brăila.




În cauză sunt continuate cercetările sub aspectul săvârșirii infracțiunilor de furt calificat, ucidere din culpă și conducerea unui vehicul având exercitarea dreptului de a conduce suspendată.



Urmărește-ne pe Google News




----------------------------------


Elena Lasconi, mesaj către colegii din USR Argeș: „Vă rog să luați act de demisia mea! Nu mă mai interesează! Mie îmi e scârbă!” 
Politică
2024-01-14T10:34:29+02:00

Demisia din funcția de vicepreședinte al USR Argeș a fost anunțată vineri seară de către Elena Lasconi, primar în Câmpulung Muscel, într-un mesaj trimis pe grupul intern de WhatsApp al membrilor USR din Argeș, relatează publicația locală EPitești.



„Vă rog să luați act de demisia mea din funcția de vicepreședinte al Biroului Județean! Nu mă mai interesează. Mie îmi e scârbă! Putem să o luăm cu lămâie, dar îmi e tot scârbă”, a fost mesajul trimis de Elena Lasconi pe grupul intern.
Decizia primăriței a stârnit nelămurire, întrucât nu a explicat motivele din spatele deciziei de a demisiona, dar publicația locală notează că nu este legată de controversele care au dus la eliminarea ei din fruntea listei pentru europarlamentare a USR, iar surse din partid spun că ar fi în discuții cu alt partid din coaliția guvernamentală, iar decizia ar putea să fie o strategie pentru a părăsi USR.




„O să rămân în USR”
Acest lucru a fost contrazis de Elena Lasconi, într-o declarație oferită duminică pentru G4Media. „Vreau să dezmint intoxicările cum ca aș fi în negociere cu vreun alt partid. O să rămân în USR și o să lupt pentru principiile și valorile care l-au format, deși cred că unii s-ar bucura dacă aș renunța”, a transmis Elena Lasconi pentru G4Media.
Ea spus că a demisionat întrucât „sunt mai multe care s-au strâns” și „pur și simplu nu vedea rostul” de a continua, dar a refuzat să dea amănunte din „bucătăria internă” a partidului „pentru a nu face rău”. „Sunt lucruri pe care le discut în interiorul partidului dacă o să intereseze pe cineva. E o perioadă grea și aglomerată pentru mine, iar prioritatea este Primăria Câmpulung. Am multe proiecte în implementare. Cu asta mă ocup. Nu m-au interesat și nu mă interesează funcțiile”, a explicat Lasconi.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Demisia vine la două luni după ce Elena Lasconi s-a retras din fruntea listei pentru europarlamentare a USR, la solicitarea lui Cătălin Drulă, ca urmare a disputei publice avute cu propria fiică după ce a declarat că a votat „Da” la referendumul pentru familia tradițională.



Urmărește-ne pe Google News




----------------------------------


Zeci de persoane au fost rănite la o nuntă din Italia, după ce podeaua localului unde petreceau s-a prăbușit 
Știri Externe
2024-01-14T10:03:53+02:00

Cel puțin 35 de persoane, printre care se aflau și tinerii căsătoriți, au fost rănite sâmbătă în Toscana, centrul Italiei, după ce podeaua unei săli dintr-o fostă mănăstire din secolul al XV-lea, acum folosită ca restaurant, s-a prăbuşit în timpul unei nunţi, relatează La Repubblica.



În jur de „60-70 de persoane” dansau în fosta mânăstire Giaccherino din localitatea Pontelungo, transformată în prezent în local, când podeaua unei camere de la primul etaj s-a prăbuşit, potrivit autorităților locale, citate de agenția ANSA și de News.ro.
În urma incidentului, 35 de persoane au fost rănite, dintre care 5 se află în stare critică. Proaspeții căsătoriți au fost și ei duși la camera de urgență, dar se pare că mirele și mireasa au suferit răni minore.




Incidentul s-a petrecut „spre dimineață”, după ce unii dintre invitaţi plecaseră deja de la petrecere. În sală mai rămăseseră în jur de 70 de persoane, în principal tineri, care dansau, când, brusc, podeaua mansardei s-a prăbuşit. 

Nuntașii s-au trezit la parter, acoperiţi de moloz. Peste o sută de salvatori au fost mobilizaţi, a precizat Eugenio Giani, guvernatorul regiunii Toscana.



FOTO: Eugenio Giani (Facebook)



Urmărește-ne pe Google News




----------------------------------


Un preot rus, propus pentru excludere din Biserica Ortodoxă pentru că a refuzat să se roage pentru victoria Rusiei în război 
Știri Externe
2024-01-14T09:53:08+02:00

O instanță bisericească a decis sâmbătă că preotul Alexei Uminski ar trebui să fie „expulzat din ordinele sfinte” pentru încălcarea jurământului său de preot după ce a refuzat să se roage la Dumnezeu pentru a călăuzi Rusia spre victorie împotriva Ucrainei, relatează Reuters. Decizia a fost trimisă spre aprobare Patriarhului Kirill, șeful bisericii ruse, un susținător ferm al președintelui Vladimir Putin.



Cazul arată cum biserica rusă reprimă disidența internă în timp ce acordă sprijin lui Putin și „operațiunii sale militare speciale” din Ucraina, care se apropie acum de sfârșitul celui de-al doilea an, notează Reuters.
Instanța a stabilit că Uminski și-a încălcat jurământul refuzând să citească o rugăciune pe care Kirill a impus-o drept obligatorie la slujbele bisericii, pe 25 septembrie 2022, la șapte luni de la invadarea Ucrainei de către Rusia.
Zeci de preoți ortodocși ruși au fost pedepsiți pentru că au contestat linia bisericii în privința războiului prin gesturi precum citirea de rugăciuni pentru pace în loc de victorie, potrivit datelor culese de „Creștini împotriva războiului”, un grup online care a documentat cazurile.




Uminski este cea mai proeminentă victimă de până acum, întrucât el a slujit timp de 30 de ani ca preot la Biserica Sfânta Treime Dătătoare de Viață din Moscova, înainte de a fi concediat brusc în această lună, chiar înainte de Crăciunul ortodox, într-o mișcare care a deschis calea pentru verdictul de sâmbătă. 
Uminki mai este cunoscut pentru implicarea sa la un ospiciu pentru copii și adulți muribunzi și pentru faptul că a condus înmormântarea fostului președinte sovietic Mihail Gorbaciov în 2022.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Într-un interviu acordat în noiembrie anul trecut, Uminski a spus că limbajul războiului și „operațiunea militară specială” nu sunt „în niciun caz compatibile” cu liturghia bisericească.
El i-a încurajat pe credincioși să caute preoți care „se roagă mai mult pentru pace decât pentru victorie și să înțeleagă că orice victorie este întotdeauna o victorie cu costuri uriașe în aceste războaie”. „În războaiele moderne orice victorie este aproape întotdeauna echivalentă cu autodistrugerea”, spunea el.




Ksenia Luchenko, expert privind Biserica Ortodoxă Rusă în cadrul Consiliului European pentru Relații Externe, a spus că sancțiunea împotriva lui Uminski este nefondată, întrucât rugăciunea pentru care a fost acuzat că a refuzat să o citească nu a fost luată în considerare și aprobată de cel mai înalt organism al Bisericii, Sfântul Sinod.
Ea mai precizează că sancțiunea este „dovada uzurpării puterii de către Patriarhul Kirill în Biserica Ortodoxă Rusă și încălcarea documentelor sale statutare”.




Uminski nu a comentat în public despre concedierea sa. Instanța bisericii a spus că decizia de a-l expulza a fost luată în absența sa, după ce acesta nu a participat la judecată, deși a fost citat de trei ori.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Un grup de 11.627 de credincioși ortodocși au semnat o scrisoare deschisă în sprijinul său de când a fost înlăturat din funcția de preot al bisericii Sfânta Treime și înlocuit de Andrei Tkachov, un susținător vocal al războiului. Ei spun că decizia le-a cauzat o mare durere și va priva mii de oameni de sprijin spiritual.




„Aceasta este o mare tragedie pentru mulți credincioși, pentru pacienții din ospiciu pentru copii, pentru sute de prizonieri și mii de oameni fără adăpost”, spun ei.



Urmărește-ne pe Google News




----------------------------------


Salvamontiștii anunță „recordul nedorit al acestei ierni”: peste 100 de apeluri pentru intervenții, o persoană moartă și alte zeci – la spital 
Știri România
2024-01-14T09:15:18+02:00

Dispeceratul Naţional Salvamont a anunțat, duminică, că „în ultimele 24 de ore s-au primit 112 apeluri” pentru intervenții de urgență, un numără fără precedent până acum. Bilanțul intervențiilor: 155 de persoane au fost salvate de pe munte, 38 au fost preluate de ambulanțe, iar una a decedat, relatează News.ro.



„Zi geroasă, dar zi de foc pentru salvamontiştii din întreagă ţară, solicitaţi să intervină la un număr îngrijorător de mare de evenimente, record nedorit al acestei ierni. În ultimele 24 de ore, la Dispeceratul Naţional Salvamont s-au primit 112 apeluri prin care se solicita intervenţia de urgenţă a salvamontiştilor”, a transmis Dispeceratul Salvamont.
Cele mai multe apeluri, 11, au fost pentru Salvamont Maramureş, câte 10 pentru Voineasa şi Lupeni, câte 9 pentru Salvamont Bihor şi Salvamont Caraş-Severin – Muntele Mic, iar 8 apeluri pentru Salvamont Municipiul Braşov. 




Salvamont Predeal şi Salvamont Gorj au primit câte 7 apeluri, Salvamont Prahova – 6, în timp ce  Salvamont Alba – 5. 
Câte 4 apeluri au fost adresate serviciilor Salvamont din Borşa, Sinaia, Cluj şi Sibiu, 3 apeluri au fost pentru Salvamont Harghita, câte două pentru Salvamont Mureş, judeţul Braşov, Argeş şi Dâmboviţa şi câte un apel pentru Salvamont Mehedinţi, Salvamont Neamţ şi Salvamont Vatra Dornei.
„În cazul acestor intervenţii au fost salvate 155 persoane, dintre acestea 38 au fost predate Serviciului de Ambulanţă sau SMURD şi una la elicopterul IGAv pentru transport la spital. Din păcate o persoană a decedat şi a fost predată la Serviciul IML”, precizează Dispeceratul Naţional Salvamont.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Salvamontiştii au mai precizat că temperaturile scăzute au impus intervenţii foarte rapide ale salvamontiştilor astfel încât persoanele accidentate să nu fie expuse foarte mult frigului, apoi transportate urgent la Ambulanţă sau în punctele calde amenajate special.
FOTO: Dispeceratul Salvamont (Facebook)



Urmărește-ne pe Google News




----------------------------------


O nouă injecție pentru slăbit face furori în SUA. Avertismentele nutriţioniştilor 
Știri Externe
2024-01-14T09:00:00+02:00

O injecţie care promite să ajute la pierderea în greutate, intens promovată în Statele Unite, îi face pe nutriţionişti să reacţioneze. Scopul nu trebuie să fie doar slăbitul, avertizează aceștia. 



„Medicamentele pentru pierderea în greutate trebuie să fie utilizate împreună cu modificări ale stilului de viață, cum ar fi exercițiile fizice și o dietă sănătoasă. Dar, prea des, oamenii le consideră ca fiind o soluție-minune pentru pierderea în greutate”, scrie doctorul nutriţionist Mandy Conrad, profesor clinician în nutriție și dietetică la Mississippi State University, pentru publicaţia The Conversation.
Reacţia sa vine după ce Zepbound, o injecție-minune care promite să lupte împotriva obezității, urmează să fie aprobată de Administrația americană pentru alimente și medicamente (FDA).




„Sunt dietetician autorizat și educator în dietetică. Fie că mă ocup de consilierea pacienților, că predau studenților sau că lucrez în comunitatea mea pentru a aborda provocările legate de accesul la alimente și alimentația sănătoasă, mă concentrez pe bunăstarea generală”, explică nutriţionista.
Aceasta avertizează că medicamentul Zepbound, în ciuda promovării intense şi a promisiunilor de a lupta cu obezitatea, nu este suficient pentru un rezultat pe termen lung. „Este esențial să rețineți că cercetările privind efectele pe termen lung ale acestor medicamente mai noi pentru pierderea în greutate sunt limitate”, spune Mandy Conrad.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Aceasta arată că, pentru a menţine îmbunătățirile privind greutatea, este necesară utilizarea continuă a noilor medicamente precum Zepbound, iar studiile nu iau în calcul şi efectele secundare şi emoţionale ale celor care se îngraşă din nou după ce încetează tratamentul.
Ce efecte are medicamentul?
Cheia potențialului de pierdere în greutate al medicamentului Zepbound este ingredientul său activ, tirzepatida. Acesta imită hormonul digestiv GLP-1, care este eliberat de intestine atunci când mâncăm pentru a stimula producția de insulină și a ajuta la reglarea glicemiei. De asemenea, GLP-1 suprimă pofta de mâncare, promovând în același timp senzația de sațietate.




2 din 5 adulţi americani sunt obezi, conform cifrelor Institutului Naţional de Sănătate din SUA. Alte organizaţii internaţionale estimează că, până în anul 2030, 1 din 5 femei şi 1 din 7 bărbaţi vor ajunge în situația de a trăi cu obezitate, la nivel mondial. Asta înseamnă un risc mai mare pentru boli de inimă, diabet, hipertensiune arterială, accident vascular cerebral, anumite tipuri de cancer și osteoartrită.
Există „cea mai bună strategie”?
Nu există, arată nutriţionista Mandy Conrad. Aceasta susţine că strategiile pentru pierderea și menținerea greutății trebuie să fie individualizate în funcţie de programul tipic al fiecărei persoane, cultura şi preferințele, nivelul de activitate și istoricul de sănătate. Astfel, gestionarea greutăţii pe termen lung presupune mai mult decât administrarea unui medicament. De pildă, momentul mesei și tipurile de alimente consumate pot afecta nivelul de energie, satisfacția și nivelul de foame.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Atunci când o persoană încetează să ia un medicament, afecțiunea pe care acesta este menit să o trateze poate reveni adesea. Dacă încetați să luați pastilele pentru hipertensiune arterială fără să vă modificați dieta și stilul de viață, tensiunea arterială crește din nou. Aceleași efecte se pot întâmpla și în cazul medicamentelor utilizate pentru tratarea colesterolului și a obezității”, mai spune nutriționista.
Aceasta susține că pierderea în greutate nu ar trebui să fie doar scopul final și recomandă ca planul de slăbit să conțină și o strategie prin care organismul să primească în continuare nutrienții de care are nevoie pentru a susține sănătatea.




95%din populația lumii nu consumă suficient cel puțin un nutrient, arată un studiu din 2020.
Alt studiu arată că aproape o treime dintre americani au cel puțin o deficiență de nutrienți. Persoanele care încearcă în mod activ să piardă în greutate sunt mai predispuse la deficiențe nutritive și la un aport inadecvat. De exemplu, o scădere a aportului de fier poate duce la anemie, care poate provoca oboseală. Un aport adecvat de calciu și vitamina D reduce riscul de fracturi osoase, însă multe persoane consumă aceşti nutrienţi într-o cantitate mai mică decât doza zilnică recomandată.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Alt exemplu: atunci când o persoană urmează o dietă care restricționează drastic carbohidrații, cum ar fi dieta ketogenică, aportul de multe vitamine, minerale, fitochimicale și fibre este redus. Acest lucru poate crește riscul de deficiențe nutritive și poate afecta sănătatea bacteriilor din intestinul nostru, care sunt importante pentru absorbția nutrienților și pentru funcția imunitară.
Ce e de făcut?
Nutriţionista Mandy Conrad oferă şi câteva sfaturi pentru persoanele care vor să slăbească şi să-şi păstreze sănătatea pe termen lung.





Încercaţi să construiţi comportamente sănătoase care să vă ajute la pierderea în greutate. Luați în considerare, în același timp, preferințele personale, provocările de mediu, condițiile de sănătate și nevoile nutritive.
Concentrați-vă pe alimente cu densitate nutritivă pentru a vă asigura că organismul primește nutrienții necesari pentru prevenirea bolilor și funcționarea optimă. Dacă medicamentele vă reduc apetitul, este esențial să maximizați cantitatea de nutrienți din alimentele pe care le consumați.
Includeți exercițiile fizice în programul dumneavoastră. Scăderea în greutate ca urmare a reducerii aportului caloric poate diminua atât grăsimea, cât și mușchii. Exercițiile fizice vă ajută la îmbunătățirea rezistenței musculare și la conservarea mușchilor în timpul pierderii în greutate.
Căutați ajutor profesional. Dacă nu sunteți sigur cum să adoptați o strategie individualizată, discutați cu un dietetician autorizat. Acesta poate evalua preferințele, starea de sănătate și obiectivele dumneavoastră pentru a face recomandări care să sprijine sănătatea.




Urmărește-ne pe Google News




----------------------------------


Prințul Abdul Mateen din Brunei s-a căsătorit în cadrul unei ceremonii fastuoase 
Știri Externe
2024-01-14T08:47:58+02:00

Prințul Abdul Mateen, în vârstă de 32 de ani, şi Yang Mulia Anisha Rosnah, în vârstă de 29 de ani, şi-au făcut prima apariţie publică în calitate de cuplu căsătorit, duminică, într-o procesiune prin capitala Bandar Seri Begawan din Brunei, informează presa internațională, citată de News.ro.



Ceremonia fastuoasă de duminică a reprezentat punctul culminant al celor 10 zile de fast în această ţară mică, a cărei bogăţie provine aproape în întregime din rezervele sale enorme de petrol şi gaze.
Prințul Abdul Mateen, un ofiţer în cadrul forţelor armate din Brunei şi pilot de elicopter, a stat alături de soţia sa în cadrul unei ceremonii elaborate la vastul palat Istana Nurul Iman, în prezenţa unor invitaţi.
Istiadat Perarakan Pengantin Diraja, Pengiran Muda ‘Abdul Mateen Bolkiah dan YM Dayang Anisha Rosnah Isa-Kalebic mengelilingi Bandar Seri Begawan, Brunei sambil diiringi lambaian rakyat jelata. #RoyalWedding #Brunei #BruneiRoyalWedding #PrinceMateen #Anisha https://t.co/eyeGIqVXXz pic.twitter.com/aPdKbPpHEh— 🍉Arif E.🍉 (@arfdy12) January 14, 2024





Cei doi au stat pe o estradă în ținută regală completă, în cadrul unei ceremonii care este impregnată de tradiţii care provin din istoria seculară a Bruneiului ca monarhie islamică.
Cuplul a condus apoi o paradă grandioasă care a străbătut capitala, unde imaginile lor au fost afişate pe faţadele clădirilor timp de câteva zile.
🚨 LIVE NOW 🚨Keberangkatan masuk Pengiran Muda ‘Abdul Mateen Bolkiah untuk Istiadat Persandingan Pengantin Diraja #RoyalWedding #Brunei #BruneiRoyalWedding #PrinceMateen https://t.co/3RwlNRQsrb pic.twitter.com/rUozkXBv7L— 🍉Arif E.🍉 (@arfdy12) January 14, 2024







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Palatul sultanului nu a dezvăluit încă lista invitaţilor pentru duminică, dar membrii familiei regale din Asia, Europa şi Orientul Mijlociu s-au alăturat anterior unor nunţi regale în această naţiune. Sultanul Abdullah Shah din Malaysia, ţara vecină, a declarat că va fi prezent.
Premierul malaysian Anwar Ibrahim, preşedintele indonezian Joko Widodo şi premierul din Singapore Lee Hsien Loong şi-au confirmat, de asemenea, prezenţa.
Tatăl lui Mateen este Sultanul Hassanal Bolkiah, cel mai longeviv monarh din lume şi, cândva, cel mai bogat om de pe planetă.




Fiind al zecelea copil şi al patrulea fiu al sultanului, este puţin probabil ca Mateen să urce vreodată pe tron.
Dar se pare că şi-a asumat rolul neoficial de a prezenta o faţă modernă a familiei regale, în încercarea de a se conecta cu o generaţie tânără crescută pe reţelele de socializare.
FOTO: Profimedia



Urmărește-ne pe Google News




----------------------------------


Proteste în Georgia după „profanarea” unei icoane a lui Stalin. Credincioșii au adus flori și au sărutat icoana dictatorului sovietic care era ateu 
Știri Externe
2024-01-14T08:18:26+02:00

Un protest de amploare a avut loc sâmbătă la Tbilisi pentru a cere o pedeapsă aspră pentru o femeie acuzată că a distrus o icoană religioasă care îl înfățișează pe dictatorul sovietic Iosif Stalin, care a fost instalată recent în capitala Georgiei, relatează Reuters.



Suspecta ar fi stropit cu vopsea pe icoana, care era expusă în principala catedrală a orașului, marți, într-un act de protest care a scos la iveală diviziunile profunde din Georgia cu privire la moștenirea fostului dictator sovietic în patria sa.
Alt-Info, mișcarea ultraconservatoare prorusă care a organizat protestul, a folosit o postare pe aplicația de mesagerie Telegram pentru a compara „profanarea” icoanei cu reprimarea religiei care a avut loc sub regimul lui Stalin.
„Ne exprimăm poziția față de evenimentele actuale și subliniem că gestul de a turna vopsea pe icoana din Biserica Patriarhală este un fel de raid asupra bisericii și repetă experiența trecutului bolșevic”, se arată în comunicat.




In #Georgia, unknown persons poured blue paint on the icon of Matrona of Moscow in Holy Trinity Cathedral of Tbilisi, which has an image of Stalin on itThe icon became a subject of controversy in Georgia when a video from the cathedral was published by former MP Giorgi… pic.twitter.com/nqbgIOs9LO— NEXTA (@nexta_tv) January 9, 2024 
Aproximativ 3.000 de credincioși ortodocși și susținători Alt-Info s-au adunat sâmbătă în fața parlamentului țării înainte de a mărșălui prin oraș până la catedrală pentru a se ruga în fața icoanei lui Stalin.
Un partid naționalist georgian, numit Alianța Patrioților, care și-a exprimat, de asemenea, opinii proruse, a declarat că a dăruit icoana catedralei. Icoana este o reprezentare a lui Stalin, un ateu declarat care a reprimat violent religia în Uniunea Sovietică, fiind binecuvântat de Sfânta Matrona din Moscova în timpul celui de-Al Doilea Război Mondial.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Biserica Ortodoxă din Georgia a spus în presa georgiană că ar trebui făcute „modificări adecvate” icoanei, adăugând că nu există dovezi suficiente că Stalin a cunoscut-o vreodată pe Sfânta Matrona.
Poliția a deschis o anchetă pentru „huliganism” și a chestionat o suspectă în urma incidentului. Dar unii activiști și credincioși doresc ca femeia să fie supusă unei anchete penale și să fie eventual condamnată la închisoare pentru ceea ce ei spun că a fost un act care a insultat icoana și convingerile lor. Ei doresc, de asemenea, ca legea care se ocupă de astfel de incidente să fie înăsprită.




Flori au fost așezate lângă icoană sâmbătă, în timp ce credincioșii s-au aliniat pentru a săruta partea din ea care îl înfățișează pe Stalin.
Unele publicații georgiene au relatat marți că activiștii ortodocși au încercat anterior să atace apartamentul femeii din Tbilisi, dar au fost împiedicați de poliție.
Georgia. A crowd of protesters gathered in front of the activist’s house. The woman posted a video on her social media showing an icon of Stalin that had been doused with paint. Authorities said Interior Ministry officers were on site to ensure security.Source: paperkartuli pic.twitter.com/ENzPmrB9UG— Belsat in English (@Belsat_Eng) January 10, 2024 



Urmărește-ne pe Google News




----------------------------------


SUA au trimis „un mesaj privat” către Iran după loviturile asupra rebelilor Houthi 
Știri Externe
2024-01-14T07:34:36+02:00

Președintele american Joe Biden a precizat că SUA au transmis un „mesaj privat” Iranului despre rebelii Houthi din Yemen, după ce SUA au efectuat o a doua lovitură asupra grupării, relatează BBC.



„L-am livrat în mod privat și suntem încrezători că suntem bine pregătiți”, a spus președintele american fără a oferi alte detalii.
Iranul neagă implicarea în atacurile Houthi asupra navelor din Marea Roșie. Cu toate acestea, Teheranul este suspectat că le-a furnizat rebelilor arme, iar SUA susțin că serviciile de informații iraniene sunt esențiale pentru a le permite să ia la țintă nave.
Atacurile aeriene executate de Marea Britanie și SUA au vizat, la primele ore ale zilei de vineri, aproape 30 de poziții Houthi. Ele s-au desfășurat cu sprijinul aliaților occidentali, inclusiv Australia și Canada. Sâmbătă, Comandamentul Central al SUA a declarat că a efectuat o nouă lovitură asupra unei ținte Houthi din Yemen, folosind rachete de croazieră Tomahawk.




Ministrul britanic de externe, David Cameron, a apreciat că Marea Britanie „nu a avut de ales” decât să ia măsuri militare împotriva rebelilor din Yemen, ca răspuns la atacurile lor asupra navelor din Marea Roșie.
Într-o opinie semnată în publicația Telegraph, el a spus că prim-ministrul Marii Britanii, Rishi Sunak, a fost de acord cu o solicitare a SUA de a ajuta la atacurile „limitate și direcționate” împotriva Houthi.
Un purtător de cuvânt Houthi a declarat pentru Reuters că atacurile nu au avut un impact semnificativ asupra capacității grupului de a afecta transportul maritim prin Marea Roșie.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Houthi sunt un grup armat format dintr-o subsectă a minorității musulmane șiite din Yemen, Zaidi. Majoritatea yemeniților trăiesc în zone aflate sub controlul Houthi. Pe lângă Sanaa și nordul Yemenului, Houthi controlează coasta Mării Roșii.
Linia oficială a guvernelor occidentale este că atacurile aeriene asupra țintelor Houthi sunt separate de războiul din Gaza. Ele sunt „un răspuns necesar și proporțional” la atacurile Houthi neprovocate asupra transporturilor comerciale din Marea Roșie. Aproximativ 15% din comerțul maritim global trece prin Marea Roșie




În Yemen și în lumea arabă în general, situația este privită diferit. Mai exact, aceste țări acuză că SUA și Marea Britanie se alătură războiului din Gaza de partea Israelului, deoarece Houthi au anunțat că acțiunile lor sunt solidare cu Hamas și cu poporul din Gaza. 



Urmărește-ne pe Google News




----------------------------------


Cel puțin 37 morți în urma unei alunecări de teren în Columbia. Salvatorii caută supraviețuitori prin noroi 
Știri Externe
2024-01-14T07:30:00+02:00

O alunecare de teren cauzată de ploile abundente care au căzut în nord-vestul Columbiei a ucis cel puţin 37 persoane şi a rănit alte 35, au anunţat, sâmbătă, 13 ianuarie, autorităţile columbiene, citate de Reuters, potrivit Agerpres.



UPDATE ora 7.30: Alunecările de teren din provincia Chocó, în nord-vestul Columbiei, au ucis cel puțin 37 de persoane, au declarat sâmbătă reprezentanți din cadrul Procuraturii pentru CNN.
Autoritățile columbiene nu au mai precizat numărul persoanelor rănite în ultimul raport, după ce, în precedentul, anunțaseră că sunt 35 de oameni care au nevoie de îngrijiri medicale. 
Salvatori şi câini din întreaga Columbie au fost trimişi la faţa locului pentru a căuta persoane rănite, se arată în comunicat. Noroiul înghiţise complet mai multe maşini de pe şosea.




🚨COLOMBIA – Mountain collapses after heavy rain in landslide killing at least 33 and injuring dozensYesterday, a landslide on the road connecting Quibdo, the capital of Choco department, and Medellin, resulting in the deaths of at least 33 people, mostly children As… pic.twitter.com/obH6h2Lutd— Unlimited L’s (@unlimited_ls) January 14, 2024 
Cel puţin 17 cadavre au fost, de asemenea, transferate la Medellin pentru a fi examinate de medicii legişti, au declarat autorităţile.
Știrea inițială: Alunecarea de teren, care a avut loc vineri după-amiază, a acoperit o autostradă foarte circulată ce leagă oraşele Quibdo şi Medellin din provincia Choco, situată pe ţărmul Oceanului Pacific. 




VEZI GALERIA  FOTOPOZA 1 / 2



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Un număr necunoscut de persoane sunt încă dispărute, deoarece noroiul a acoperit complet mai multe maşini de pe şosea, au declarat autorităţile columbiene.
The moment a large landslide occurred in Colombia on a highland travel route.pic.twitter.com/rwVFiBxYvn— Science girl (@gunsnrosesgirl3) January 13, 2024





„Până acum, 17 cadavre au fost recuperate din zona în care s-a produs tragedia”, a declarat guvernatorul provinciei Choco într-un mesaj publicat pe reţeaua de socializare X, în care a adăugat că persoanele rănite au fost transportate la spitalele din regiune.
Imagini distribuite pe reţelele de socializare arată momentul în care o bucată mare de pământ s-a desprins de pe munte şi a căzut peste mai multe maşini care se deplasau pe drumul inundat din faţa lor.
Drumul a fost închis de Unitatea Naţională pentru Managementul Riscului de Dezastre (UNGRD) din Columbia.



Urmărește-ne pe Google News




----------------------------------


LIVETEXT Război în Ucraina, ziua 690 | Atacuri rusești în mai multe zone, Kievul spune că Rusia a pierdut până acum 370.000 de soldați 
Știri Externe
2024-01-14T07:25:03+02:00

Kievul a anunțat că rușii au atacat, duminică, 14 ianuarie, regiunea Dnipropetrovsk, lovind cu drone-kamikaze orașul Nikopol, cu bombe ghidate un depozit de cereale din regiunea Harkov și o stație de pompieri din regiunea Herson. Pe de altă parte, Ministerul rus al Apărării a precizat că, în ultimele 24 de ore, apărarea aeriană a interceptat 23 de drone ucrainene. În tot acest timp, la Forumului Mondial de la Davos, Ignazio Cassis, ministrul elvețian de externe, a spus că „nu se poate pace fără cuvântul Rusiei”



19:34 - Acum 33 minute14-01-2024Rușii au atacat cu drone-kamikaze orașul Nikopol
Rușii au bombardat, duminică, 14 ianuarie, egiunea Nikopol cu drone și artilerie, a informat Consiliul de Apărare Dnipropetrovsk, citat de TSN.
Potrivit informațiilor furnizate de Serhi Lisak, șeful administrației militare regionale, trei blocuri și 10 case au fost avariate.
„Au tras de două ori cu artileria și au lovit cu 11 drone-kamikaze Nikopolul și localitate Marganeț”, a spus Lisak.





19:14 - Acum 53 minute14-01-2024Ministrul elvețian de externe: „În fiecare zi, în timp ce așteptăm, zeci de civili mor. Dar nu poate fi pace fără cuvântul Rusiei”
Ignazio Cassis, ministrul de externe elvețian, a declarat, pentru SwissInfo, că planul de pace ucrainean este doar o „fundație” pentru negocierile care vizează încheierea conflictului cu Rusia.
„Nu există pace fără cuvântul Rusiei”, a spus ministrul de externe elvețian, în marja Forumului Economic Mondial de la Davos, în timpul celei de-a patra întâlniri a consilierilor de securitate națională privind planul în zece puncte al președintelui ucrainean Volodimir Zelenski.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În opinia lui Cassis, „planul de pace ar trebui să meargă înainte, chiar dacă dialogul dintre Kiev și Moscova nu poate avea loc încă”.
„Trebuie să fim pregătiţi, când condiţiile o permit”, a insistat șeful diplomației helvete.
Omul de afaceri rus Oleg Deripaska consideră că discuțiile despre pace în Ucraina la Forumul Economic Mondial de la Davos fără o delegație din Rusia este ineficientă. Potrivit postării de pe Telegram a oligarhului, preluată de Kommersant, „nu va fi pace în Ucraina până în mai 2025”.




18:05 - Acum 2 ore14-01-2024Diplomaţi de top discută la Forumul Economic Mondial de la Davos o formulă de pace pentru Ucraina
Ucraina continuă să îşi promoveze formula sa de pace pentru a pune capăt a aproape doi ani de război cu Rusia, la o întâlnire a consilierilor de securitate naţională din întreaga lume, duminică, 14 ianuarie, la Davos, în Elveția, transmite agenția Reuters, preluată de News.ro.
Preşedintele ucrainean Volodimir Zelenski, care urmează să se adreseze Forumului Economic Mondial (WEF) de la Davos mai târziu în cursul săptămânii, nu a participat la sesiunea de dimineaţă, de deschidere, care a inclus 81 de participanţi din ţări şi organizaţii internaţionale.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Zelenski a fost reprezentat de şeful său de cabinet, Andri Iermak, la discuţiile de duminică, la care au participat şi reprezentantul special al SUA pentru redresarea economică a Ucrainei, Penny Pritzker, precum şi James O’Brien, secretarul de stat adjunct al SUA pentru afaceri europene şi eurasiatice.
Pe măsură ce preocupările cresc cu privire la sprijinul continuu al SUA pentru războiul din Ucraina în timpul unui an electoral, consilierul pentru securitate naţională Jake Sullivan şi secretarul de stat Antony Blinken sunt aşteptaţi să se adreseze WEF, care începe, oficial, luni seară.




Elveţia, care a găzduit reprezentanţii NSA (Agenţiei Naţionale pentru Securitate a SUA), a declarat că discuţiile de pace din Ucraina au ca scop finalizarea principiilor „pentru o pace durabilă şi justă în Ucraina”, la nivelul consilierilor de securitate naţională.
Principiile, a spus Elveţia într-o declaraţie de săptămâna trecută, ar trebui să formeze baza pentru următoarele etape ale procesului de pace.
Rolul Sudului Global în discuţiile privind formula de pace ale Ucrainei a intrat în centrul atenţiei la Davos.




Multe dintre ţările nealiniate din Africa, America Latină, Orientul Mijlociu şi Asia, care au rămas în mare parte pe marginea problemei Ucrainei, vor fi reprezentate în staţiunea montană elveţiană în această săptămână.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Nuhu Ribadu, consilierul pentru securitate naţională al Nigeriei, a putut fi văzut participând la întâlnirea NSA.
Iermak a spus că au fost participanţi din 18 ţări asiatice, 12 ţări africane şi 6 ţări din America de Sud.
„Ţările din Sudul Global sunt din ce în ce mai implicate în munca noastră”, a spus Iermak pe contul său de Telegram.




Ucraina, cu sprijinul puternic din partea aliaţilor săi, a spus în mod constant că nu va renunţa până când nu va recupera fiecare porţiune de teritoriu pe care Rusia a luat-o. Cu toate acestea, nu este clar dacă ţările din Sudul Global sunt de acord cu aceasta ca formulă de pace
15:45 - Acum 4 ore14-01-2024Rușii anunță că, în ultimele 24 de ore, au interceptat 23 de drone ucrainene
În ultimele 24 de ore, sistemele de apărare aeriană au interceptat 23 de drone ale forțelor armate ucrainene, a informat Ministerul rus al Apărării, într-un comunicat citat de Kommersant.




Satul Tiotkino din regiunea Kursk a fost atacat cu drone, a declarat guvernatorul regiunii, Roman Starovoit. O persoană a fost rănită.
15:30 - Acum 5 ore14-01-2024Rușii au lovit un depozit de cereale din regiunea Harkov
Rusia a atacat satul Vovciansk, regiunea Harkov, cu bombe ghidate, iar un depozit de cereale a fost distrus, a informat Serhi Bolvinov, șeful poliției regionale.
„Recolte distruse și spații distruse. Rușii continuă să atace obiecte civile. În Vovciansk, hangarele de cereale au fost atacate. Obuzele au avut loc noaptea și nu era nimeni acolo, în afară de paznicii obișnuiți. Din fericire, nu au fost victime”, a precizat oficialul.

14:50 - Acum 5 ore14-01-2024Ucraina acuză Rusia de folosirea pe front a unui gaz lacrimogen interzis
Ucraina acuză Rusia că utilizează un explozibil ce conţine componente interzise împotriva soldaţilor ucraineni aflaţi în tranşee, a anunţat duminică Statul major al armatei ucrainene, relatează DPA.
Kievul afirmă că de la începutul războiului au fost consemnate 626 de astfel de cazuri, dintre care 51 numai de la 1 ianuarie acest an.
Explozibil ce conţine gaz iritant CS, cunoscut şi ca gaz lacrimogen, a fost lansat din drone sau lansat de artilerie.
Folosirea acestui gaz în război este interzisă de Convenţia ONU privind Armele Chimice, document care a fost semnat şi de Rusia.
Acuzaţiile ucrainene nu au putut fi verificate în mod independent, menţionează DPA.
Potrivit Institutului american pentru studiul războiului (ISW), întrucât soldaţii ucraineni sunt dotaţi cu echipament de protecţie împotriva armelor chimice, biologice şi nucleare, gazul lacrimogen nu îi afectează grav. Totuşi, purtarea măştii de gaze este un impediment în timpul luptelor.
13:00 - Acum 7 ore14-01-2024Șeful armatei ucrainene a inspectat în ultimele zile linia frontului
Generalul Valeri Zalujnîi, comandantul-șef al armatei ucrainene împreună cu șeful Statului Major General Serhi Șaptala au petrecut ultimele zile pe linia frontului, lucrând în zonele de responsabilitate ale grupurilor operațional-strategice „Tavria” și „Odesa”.
„Am desfășurat o muncă fructuoasă cu comandanții direcțiilor și comandanții brigăzilor care îndeplinesc sarcini în regiunea Donețk, regiunea Herson și Zaporojie”, a transmis Valeri Zalujnîi.
În urma studierii situației de pe front, s-a convenit asupra măsurilor de creștere a eficienței utilizării trupelor, „ținând cont de resursele disponibile și de situația operațională”.
11:24 - Acum 9 ore14-01-2024O unitate de pompieri din regiunea Herson, lovită de o dronă
În regiunea Herson, rușii au atacat cu o dronă kamikaze o unitate de pompieri din satul Stanislav, în urma căreia patru pompieri au fost răniți, a anunțat pe Telegram, Oleksandr Prokudin, șeful administrației militare regionale Herson.  
„Rușii au atacat departamentul local de pompieri din Stanislav cu o dronă kamikaze. Patru pompieri au fost răniți. Au fost diagnosticați cu contuzii, leziuni explozive și cranio-cerebrale”, a notat Oleksandr Prokudin.
09:00 - Acum 11 ore14-01-2024Rușii au pierdut 370.000 de soldați în Ucraina, potrivit Kievului
Statul Major al Forțelor Armate ale Ucrainei a transmis, duminică, într-un mesaj pe Facebook, că rușii au pierdut în lupte aproximativ 370.000 de militari de la invazia pe scară largă, din 24 februarie. 
Numărul militarilor ruși uciși în luptele din Ucraina este cu 840 mai mare față de ziua precedentă, potrivit bilanțului comunicat de armata ucraineană. De asemenea, potrivit ucrainenilor, armata rusă a pierdut 6.075 de tancuri, 11.302 de blindate, 8.747 de sisteme de artilerie, 329 de avioane, 324 de elicoptere și 6.861 de drone.

08:30 - Acum 12 ore14-01-2024Armata rusă susține că a respins atacul forțele ucrainene dintr-o zonă a frontului din Kupiansk
Grupul de trupe rusești „Vest” a anunțat că în direcția Kupiansk au fost respinse trei contraatacuri ale grupurilor de asalt ale brigăzilor 30, 60 și 115 mecanizate ale Armatei Ucrainene din zona Sinkovka, regiunea Harkov, relatează agenția rusă Interfax.
„Ca urmare a acțiunilor coordonate, inamicul a fost forțat să se retragă în direcția sud-vest”, a declarat Serghei Zibinski, șeful centrului de presă al grupului de vest.
Potrivit acestuia, un grup de recunoaștere al unei brigăzi speciale a distrus o stație ucraineană de război electronic.
„În total, pierderile inamicelor în această direcție s-au ridicat la: aproximativ 35 de militari, un tanc T-64, o montură de artilerie autopropulsată Krab, un obuzier M777 de 155 mm, un vehicul aerian fără pilot, două mortiere și un centru de control pentru vehicule aeriene fără pilot, precum și un depozit de muniție al brigăzilor 27 de avioane din zona Volchansk”, a spus Serghei Zibinski.
07:20 - Acum 13 ore14-01-2024Ucrainenii au dezactivat în aer zeci de rachete rusești
Dezactivarea a cel puțin 20 de rachete cu ajutorul „contramăsurilor active prin intermediul războiului radio-electronic” ar putea fi un punct de cotitură în capacitățile Ucrainei de război radio-electronic, a notat Institutul pentru Studiul Războiului ( ISW )
Analiștii militari spun că forțele ucrainene au fost de obicei creditate cu dezactivarea dronelor rusești, dar nu și a sistemelor de rachete.
ISW a evaluat anterior că noua campanie de lovituri a Rusiei împotriva Ucrainei și adaptarea Kievului la contracararea noilor sisteme de atac rusești fac parte dintr-o cursă tactică și tehnologică mai amplă de „apărare” între aviația pe rază lungă și capacitățile de apărare aeriană. 
Purtătorul de cuvânt al Forțelor Aeriene ale Forțelor Armate ale Ucrainei, Yuri Ignat, a remarcat că atacul rusesc cu rachete din 13 ianuarie a fost similar cu atacul pe care l-au efectuat forțele ruse la 8 ianuarie, dar și alte dăți. 
Institutul pentru Studierea Războiului consideră că declarația lui Yuri Ignat indică faptul că forțele ucrainene pot recunoaște modele în loviturile repetate ale Rusiei și, în consecință, să inoveze și să se adapteze la acestea.
13 ian. - Ieri13-01-2024Doi răniți, în urma unui atac ucrainean cu drone, anunță guvernatorul din regiunea Belgorod
Ucrainenii au atacat cu drone-kamikaze satul Mokraia Orlovka, districtul Graivoronski, doi civili au fost răniți, a declarat Guvernatorul regiunii Belgorod, Viacheslav Gladkov, citat de Kommersant.
13 ian. - Ieri13-01-2024Statul Major ucrainean: Rușii folosesc din ce în ce mai mult muniții chimice în Ucraina
Forțele de apărare au înregistrat 626 de cazuri de utilizare de către Rusia a muniției cu substanțe chimice otrăvitoare, 51 de cazuri numai în ianuarie, transmite Ukrainska Pravda, care citează Statu Major ucrainean.
Statul Major a precizat că, cel mai adesea, inamicul folosește grenade, precum K-51, RGR, care sunt aruncate din UAV-uri. Cu toate acestea, sunt folosite și dispozitive explozive improvizate echipate cu substanțe iritante. Se efectuează și bombardarea artileriei cu obuze care conțin substanțe periculoase din punct de vedere chimic.




Urmărește-ne pe Google News










 

----------------------------------


Cel puțin 41 de gardieni ținuți ostatici în închisorile din Ecuador de deținuții răzvrătiți au fost eliberați 
Știri Externe
2024-01-14T07:12:38+02:00

Potrivit Poliției Naționale, 11 persoane au fost eliberate sâmbătă dintr-o închisoare din orașul Esmeraldas din nord-vestul Ecuadorului, după medierea bisericii catolice, iar alte 13 au fost eliberate dintr-o închisoare din provincia Tungurahua, relatează CNN.



Administraţia Penitenciarelor din Ecuador (SNAI) nu a oferit niciun detaliu cu privire la circumstanţele eliberării lor, ci pur şi simplu a afirmat că 133 de gardieni şi 3 funcţionari publici continuă să fie luaţi ostatici în închisorile ţării, potrivit unui comunicat de presă publicat la sfârşitul după-amiezii.
SNAI a raportat o confruntare armată la o închisoare din regiunea de sud a El Oro între deținuți și membri ai forțelor armate și ai Poliției Naționale.
În urma conflictului, un gardian a fost ucis și un altul a fost rănit în penitenciarul Machala, din sud-vestul țării.




Armata şi poliţia au efectuat „intervenţii pentru a restabili ordinea şi normalitatea” în închisorile din şase oraşe, cum ar fi în Cuenca (sud), unde deţinuţii au urcat pe acoperişuri după ce au fost trase focuri de armă.
În timpul nopţii, cel puţin cinci prizonieri au evadat din complexul închisorii din Guayaquil, doi fiind prinşi, potrivit SNAI, informează AFP, citat de Agerpres.
Anunţul evadării pe 7 ianuarie din penitenciarul Guayaquil (sud-vest) a temutului lider Choneros Adolfo Macias, alias „Fito”, a provocat un val de revolte cu luare de ostatici în cel puţin cinci închisori, atacuri împotriva forţelor de ordine şi alte acte ce vizează să semene teroarea. 







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cel puţin 19 persoane au fost ucise, potrivit ultimei actualizări oficiale.
Peste 22.400 de soldaţi au fost dislocaţi, cu patrule terestre, aeriene şi maritime, percheziţii şi operaţiuni ample efectuate în închisori, în timp ce a fost impusă o interdicţie de circulaţie.
FOTO: Hepta



Urmărește-ne pe Google News




----------------------------------


CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior” 
Știri Externe
2024-01-14T06:55:00+02:00

„Haga”, o punere în scenă curajoasă la Teatrul Național „Ivan Vazov” din Sofia, dă noi nuanțe discuției polarizate despre războiul din Ucraina într-o țară de la sud de Dunăre, în care curentul prorus este în continuare puternic. Pe scenă, personajul Putin este în arest alături de diferiți aliați ai lui și urmează să treacă printr-un proces la Curtea Internațională de la Haga, care judecă crimele împotriva umanității, crimele de război și genocidul. 



În urmă cu un an, Curtea Penală Internațională de la Haga a emis un mandat de arestare pe numele președintelui rus Vladimir Putin pentru crime de război, acuzându-l și de fi răspunzător pentru răpirile de copii din Ucraina, scrie Associated Press. Totuși, judecarea lui în sine este o ipoteză greu de înfăptuit, de vreme de Rusia nu recunoaște jurisdicția Curții de la Haga. Singurele țări în care liderul de la Kremlin poate călători fără teama arestării sunt puținii aliați ai Rusiei: China, Siria, Iran. 




Ceea ce pare imposibil de realizat în realitate se materializează în piesa de teatru „Haga”. Întregul proces este în imaginația unei fetițe ucrainene. Piesa descrisă ca „o fantasmagorie politică bazată pe o poveste reală” este scrisă de ucraineana Mira Todorova și a fost pusă în scenă de regizorul bulgar Galin Stoev, care are o carieră construită în special în Franța, unde și locuiește.

Piesa are următoarele reprezentații pe 13, 16, 28 februarie, 12 și 20 martie și pe 3 și 6 aprilie și are subtitrare în engleză. Până acum, reprezentațiile s-au jucat cu sala plină. 





O treime dintre bulgari au o percepție pozitivă față de Putin
Teatrul „Ivan Vazov” din Sofia a fost bombardat în Al Doilea Război Mondial Foto: Vlad Chirea



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Spectatorii își ocupă fotoliile în sala de 860 de locuri a Teatrului „Ivan Vazov”, din al cărui tavan veghează muzele artelor. Clădirea cu stucaturi aurii din Parcul Orașului a supraviețuit cât să găzduiască o piesă despre război, la 80 de ani de când a fost bombardată în Al Doilea Război Mondial. Directorul Vasil Vasilev a ținut să ne menționeze asta înainte de spectacol. 




Spectatorii își ocupă locurile în sala mare a Teatrului Național din Sofia Foto: Vlad Chirea
„În piesă vorbim despre teatrul din Mariupol care a fost bombardat. Și teatrul nostru a fost bombardat, distrus în Al Doilea Război Mondial, așa că din acest turn în care ne aflăm acum, vrem să spunem «Nu» acestor atrocități umane”, spune Vasilev, care râde atunci când e întrebat dacă i-a fost teamă de reacțiile la punerea în scenă a spectacolului. „Am simțit multe lucruri, dar le țin deocamdată la sertar, pentru istorie”, afirmă directorul. 




Regizorul Galin Stoev a fost mai generos cu detaliile: un actor a plecat cu câteva zile înainte de premieră de frică să nu fie otrăvit cu Noviciok (neurotoxină produsă în Uniunea Sovietică și apoi în Rusia, considerată cel mai letal agent toxic produs vreodată), iar în spațiul public discuțiile au fost duse la extremă. Motivele sunt lesne de înțeles, conform sondajelor:



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



32% dintre bulgari au o percepție pozitivă cu privire la Putin, arată o cercetare realizată de institutul GLOBSEC în 2023, în Bulgaria, Republica Cehă, România, Letonia, Lituania, Polonia, Slovacia și Ungaria. Urmează în topul simpatiei față de liderul rus slovacii, ungurii și apoi românii, cu 16%. Pe ultimul loc sunt polonezii, cu două procente. 
32% dintre bulgari cred și că responsabil pentru războiul din Ucraina este „Vestul care a provocat Rusia”, arată același studiu. 16% spun că Ucraina și 44% – Rusia. 





Cui îi e frică de cultură?
„În Rusia au creat un teatru numit Gogol Center, unde regizorul Kirill Serebrennikov a lucrat și el a reușit să-i reziste lui Putin. Întregului aparat de stat al lui Putin îi era teamă de acel teatru fiindcă spunea adevărul. Astăzi noi facem ceva similar. 750 de oameni vin la un singur spectacol și parte din ei vin cu o proiecție negativă în cap, parte din ei vor să se ridice în mijlocul spectacolului și să vorbească împotriva noastră, dar spectacolul e suficient de puternic pentru a-i face să rămână în tăcere”, mai spune Vasilev.  




O piesă ca „Haga” nu ar vedea niciodată reflectoarele într-o sală din Rusia, unde în ultimii zece ani legislația a instaurat cenzura cu privire la „promovarea valorilor familiei netradiționale”, dar și reprezentarea unor evenimente istorice care nu urmăresc narativa impusă politic, potrivit The Conversation.
Directorul teatrului glumește și că a fost invidios pentru că nu a descoperit el piesa și n-a pus-o în scenă, fiind regizor la bază. Are și el antecedente. La teatrul din Pleven, în pandemie, a regizat piesa unui scenarist bielorus care l-a avut printre personaje pe președintele Lukașenko. A fost urmărită online în 30 de țări, de 10.000 de oameni. 




„În acea producție, unul dintre soldații care au înăbușit protestele din Minsk a spus «de ce nu atacăm Ucraina, pe muzica lui Wagner?». Asta se întâmpla chiar înainte să ne gândim că va fi invadată Ucraina. Ne întoarcem așadar la puterea teatrului, când o replică devine o profeție”, spune Vasil Vasilev.
„Cine e vinovat? Trebuie să fie cineva…”
Pe scenă, de la început, se întrunesc personajele din aparatul de stat rus: Valentina Ivanovna Matvienko, președintele Consiliului Federației Ruse, fostă membră a Partidului Comunist în timpul URSS, Ramzan Ahmatovici Kadîrov, președinte al Republicii Cecenia, Serghei Șoigu, ministrul apărării al Federației Ruse, Serghei Surovikin – „general Armaghedon”, şef al Forţelor Aerospaţiale Ruse până la rebeliunea armată a mercenarilor Wagner, Vladimir Surkov, fostul consilier al preşedintelui rus Vladimir Putin, Nikolai Patrușev, fost director al Serviciului Federal de Securitate a Rusiei, Iuri Kovalciuk, cunoscut drept „bancherul personal” al lui Putin, Margarita Simonian, redactor-șef al Russia Today încă de când împlinise 25 de ani și Evgheni Prigojin, fostul conducător al grupului Wagner. Bineînțeles, în mijlocul tuturor, Vladimir Putin, jucat de actrița Radena Valkanova, care reușește pe tot parcursul piesei să transforme în caraghioslâc încruntătura liderului de la Kremlin. 




VEZI GALERIA  FOTOPOZA 1 / 5
Fotografii oficiale din timpul piesei de teatru. 
Printre personaje sunt și cei doi avocați ai apărării și acuzării, care încearcă să stabilească „the chain of command” în ceea ce privește crimele din Ucraina. 
Opticile la antipozi cu privire la război se confruntă într-o poiană a lui Iocan: „Nu există Ucraina, doar ucrainism”, spune o parte. „Cine e vinovat? Trebuie să fie cineva…”, cere cealaltă. „Marea literatură nu există fără război”, vine un alt argument. „Rusia m-a ales pentru că a înțeles că libertatea nu e pentru ea”, spune Putin la un moment dat.
Crimele, jafurile, viața în plin război, toate se succed pe scena monumental construită, în adâncime, care permite să urmărești mai multe planuri, ca la un peisaj fără sfârșit. 
Regizorul Galin Stoev și jurnalista Andreea Archip
Regizorul: „Este mult mai interesant să fac acest experiment în Bulgaria decât în Franța”
Regizorul Galin Stoev (55 de ani) simte că e cea mai importantă lucrare a sa de până acum, pornită dintr-o nevoie personală. Altfel, nu se consideră un „creator de teatru angajat politic”, fiindcă a crescut în ultimii ani ai realismului socialist, când „am învățat că a face sau a vorbi politică era un lucru murdar”. 
Dar apoi, în 2020, când venise în Bulgaria în vacanța de vară, a asistat la protestele față de corupție, care au durat un an și au dus la demisia guvernului. „Am observat toate mișcările, toate posturile, toate atitudinile proclamate în mass-media și ale politicienilor, de asemenea. Și se pare că am acumulat multă furie împotriva acestui tip de atitudine”. 
Lucrurile s-au legat după izbucnirea războiului din Ucraina, când a devenit interesat de cultura ucraineană și a descoperit și piesa Sașei Denisova. 
Crede că e mai important că piesa a fost creată în Sofia și nu la Paris, unde locuiește și creează. „M-am gândit că din punct de vedere antropologic este mult mai interesant să fac acest experiment în această țară și în acest context decât în Franța. În Franța, oamenii nu au nevoie să li se spună cine este agresorul și cine este victima”, afirmă Stoev. În plus, știa că el profesional nu-și riscă pielea, adică nu riscă să fie dat afară de la teatru.
Regizorul a locuit în Rusia cu familia de la 3 la 7 ani, când a revenit în Bulgaria, a urmat școli în rusă, a fost mereu legat de cultura rusă, dar războiul nu l-a șocat mai puțin.
Regizorul Galin Stoev (55 de ani) a pus în scenă, în jumătate de an, o producție care în mod normal ia doi ani
S-a mobilizat repede în ceea ce numește „un proiect kamikaze”, început în martie, care a reușit să aducă în același timp pe scenă 15 actori importanți bulgari. 
Nu a fost o producție fără peripeții. „A fost un actor care a plecat cu șase zile înainte de premieră. Nu a putut să explice clar de ce. La un moment dat a spus că îi este teamă că va fi ucis cu Noviciok. Și eu am întrebat: «Ceee?». În acest proces ai putut vedea o mulțime de fațete diferite ale nebuniei, la o mulțime de oameni diferiți. Dar eu eram cumva de neoprit”, glumește regizorul, care în tot acest timpul a făcut și el o documentare riguroasă a discursurilor celor două țări. 
„Un război între modernitate și arhaism”
Crede că „la nivel global există acest mare război între modernitate și arhaism și că este un conflict planetar care se desfășoară pe diferite niveluri, sub diferite forme”. 

Dar cred că este o mare întrebare pentru omenire, care ar trebui să aleagă în cele din urmă dacă va merge încet, dar sigur, spre o autodistrugere totală sau ne așezăm la masă și începem să ne gândim dacă noi, ca specie, am putea găsi o perspectivă într-un nou program, proiect, idee. 
Galin Stoev, regizor:
Poți da acest semnal printr-o piesă de teatru? „Teatrul nu poate opri un război. Teatrul nu poate schimba lumea. Dar apoi mi-am spus că dacă teatrul ar putea salva cel puțin un suflet care stă acolo jos în sală, o singură persoană căreia i-ai putea deschide măcar un pic de perspectivă și speranță, probabil că merită”.
Cu siguranță, spectacolul său provoacă o discuție deloc confortabilă, de tipul celor care separă copiii de părinți. Iona stă în fața teatrului, ușor zgribulită, așteptându-și prietenii. E studentă la Filosofie și spune că e mulțumită că până la urmă părinții ei n-au mai venit la piesă cu ea. „Mama era obosită și n-a mai venit, dar acum mă bucur că n-a mai venit pentru că probabil unele părți ar fi deranjat-o. Sunt multe divergențe de opinie legate de războiul din Ucraina între generații și discuțiile sunt incomode. Eu am venit pentru că eram curioasă și mi-a plăcut”, spune tânăra. Liniștea în familie a fost protejată. 
Un alt cuplu de tineri, care de altfel a râs cu poftă la câteva dintre ironiile de pe scenă, nu poate să enunțe o concluzie clară la întrebarea „v-a plăcut?”. „Am gânduri amestecate despre piesă. A fost și amuzantă pe alocuri, dar nu m-a convins neapărat”, spune tânărul. 
„Un copil din Eritreea este la fel de important ca Elon Musk”
N-a fost oricum gândită să fie o piesă despre care să spui „mi-a plăcut”, ca la un vodevil. Sunt teme grele, despre care Julian Vergov, actorul care îl joacă pe Evgheni Prigojin, crede că sunt necesare. 
S-a documentat mult cu privire la personajul lui. Era interesat de Prigojin chiar dinainte de „presupusa moarte” a liderului Wagner. El nu crede că e mort. „Nu sunt sigur nici că el chiar s-a opus lui Putin. Este un vid de informații și fiecare are propria teorie, iar asta e a mea”.
Crede că piesa nu dă răspunsuri de nicio parte de fapt, conține ambele puncte de vedere, cel al Ucrainei și al Rusiei, iar oamenii pot să-și facă o părere. În plus, nu crede că e doar despre războiul de lângă noi. „Nu e vorba doar despre războiul din Ucraina. Mereu, undeva în lume, se întâmplă un conflict. Războiul din Ucraina a deschis cutia Pandorei și apoi au început și conflictul Armenia-Azerbaidjan în Nagorno-Karabah, apoi în Gaza, un conflict între Venezuela și Noua Guinee și în diferite locuri din lume poți vedea conflicte militare cu trupe care invadează alte teritorii”. 
Julian Vergov, actorul care îl joacă pe Evgheni Prigojin
Crede că pentru România și Bulgaria, copiii teribili ai UE, foste republici socialiste, lucrurile ar trebui să fie mai clare în ceea ce privește planurile Rusiei. El însuși are o abordare umanistă. Iar 2024, anul când este decisă la alegeri soarta a jumătate din populația planetei, mesajul lui Vergov e clar: „Să votezi e mereu important, nu doar pentru că persoana pe care o alegi te reprezintă în fața lumii, în politica internațională, și ne modelează lumea de la mic la global. Dar nu doar alegerile sunt importante. E important cum comunicăm unii cu alții. Dacă comunicăm cu toții cu respectul cuvenit, cu maniere și cu grijă, se va transmite mai departe. Probabil că asta este calea. Un copil din Eritreea este la fel de important ca Elon Musk”.
Șefa propagandei ruse în lume, de la 25 de ani
Întrebarea Ilianei Kodzhabasheva pentru sine este dacă lucrurile sunt însă atât de clare și împărțite. Ea o joacă pe Margarita Simonian, șefa Russia Today, un element-cheie în răspândirea propagandei rusești. Nu știa multe despre personaj atunci când a primit rolul, apoi a început să se uite la interviurile femeii care la doar 25 de ani primea pe mână o televiziune internațională, ca apoi, la 42, să vorbească senin despre arme nucleare. 
„Când cunoscuții m-au întrebat pe cine joc eu și le-am spus Margarita Simonian, reacțiile au fost: ea e cea mai rea dintre toate, Lady MacBeth sau chiar mai rea”, povestește tânăra. 
Iliana Kodzhabasheva o joacă pe Margarita Simonian, șefa Russia Today, pe care o numește „o Lady McBeth”
A realizat că personajul ei, în viața reală, este unul pregătit cu mulți ani înainte în mașinăria de propagandă rusească. „Au început în mod agresiv să proiecteze către cei apropiați, rude, către lume, această femeie cu zâmbetul pe buze mereu, care vorbește calm despre arme nucleare, reușește să infecteze mințile și să le separe inimile”.
În cartea sa „Războiul nu are chip de femeie”, scriitoarea bielorusă Svetlana Aleksievici, laureată Nobel pentru literatură, povestește din discuția cu cenzorul care îi reproșa că relatând viața de zi cu zi a femeilor care au luptat în război, nu face decât să arate „mizeria războiului, lenjeria lui intimă”. „Dumneavoastră credeți că adevărul este ceea ce se vede în viață. Pe stradă. Sub picioarele noastre. Atât îl vedeți de mărunt. Un adevăr la nivelul solului. Dar nu, adevărul sunt năzuințele noastre. Ceea ce visăm, oamenii care vrem să devenim!”, i-a spus acesta. 
Iliana Kodzhabasheva spune, la rândul ei, că încearcă să privească „adevărul de la nivelul solului”, la cum trăiește fiecare om acest conflict. Locuiește în Burgas, unde s-au refugiat mulți ruși și ucraineni deopotrivă. Dacă iese în parc, aude rusă și ucraineană în jur. „Ca actriță, e foarte interesant să-i observ și cred că e mai bine să-i observi decât să-i judeci, pentru că am avut o perioadă de acest fel, de care mă rușinez. Asta pentru că eram toți într-o stare de șoc atunci când războiul a început. Sper că acești oameni, care fug de război, să nu se mai simtă rușinați”, spune actrița. 
„Noi i-am oferit mai multe Rusiei decât Rusia ne-a oferit nouă” 
De-a lungul repetițiilor, Iliana spune că s-a luptat cu un sentiment intens al inutilității. Poate o piesă să schimbe ceva? Războaiele par de neoprit, ne-o arată istoria și realitatea imediată. A ajutat-o ce i-a spus regizorul la un moment dat: „Răul, mai devreme sau mai târziu, începe să se roadă din interior”.
Sala în picioare, la finalul piesei „Haga”
După ce s-a tras cortina, siluetele spectatorilor sunt înghițite de ceață. E final de decembrie, unii se îndreaptă spre târgul de sărbătoare din parc, de unde se aude la microfon vocea lui Moș Crăciun. În rest, e o liniște neobișnuită pentru o capitală din Uniunea Europeană. 
Vasil Vasilev stă la poză cu tabloul lui Ivan Vazov în spate. Poet, scriitor, dramaturg bulgar, cel care dă numele teatrului pe care îl conduce, a fost legat de România în secolul al XIX-lea, unde a studiat, a publicat cărți. În București i-a cunoscut pe liderii bulgari ai revoluției aflați în exil, ca apoi să-și dedice viața cauzei naționale. 
Vasil Vasilev, directorul teatrului din Sofia, cu tabloul lui Ivan Vazov în spate
Ca să dovedească că suntem mai aproape decât ne lasă granițele să credem, directorul teatrului ne spune că în aceeași seară cu „Haga”, coregrafa Andreea Gavriliu punea în scenă producția „Fiesta”. 
Cu Vazov sobru peste umăr, Vasil Vasev încearcă o concluzie: „La finalul zilei, «Haga» reprezintă un vis și o mică luptă care să arate ferm că noi i-am oferit mai multe Rusiei decât Rusia ne-a oferit nouă. Dacă suntem obiectivi, nu ei ne-au eliberat, ci noi i-am eliberat, chiar de mai multe ori”.



Urmărește-ne pe Google News




----------------------------------


Protestul fermierilor și transportatorilor: 3 ore de discuții la Ministerul Agriculturii, 4 ore – la Transporturi, incidente la Constanța și trafic îngreunat în mai multe zone 
Știri România
2024-01-13T22:40:00+02:00

A patra zi de proteste ale fermierilor și transportatorilor a fost dominată de discuții cu Guvernul. O delegație a manifestanților a discutat cu ministrul agriculturii, pentru ca apoi să meargă la Ministerul Transporturilor, unde și-a transmis cererile. Negocierile continuă și duminică, zi în care continuă și protestul. În acest timp, camioanele și tractoarele manifestanților au continuat să îngreuneze traficul, în mai multe zone din țară. La Constanța, un șofer a vrut să intre cu mașina în zona protestatarilor, fiind nevoie de intervenția unui luptător SAS.



UPDATE ora 22.41: Negocierile dintre transportatori şi fermieri cu ministrul transporturilor s-au încheiat în jurul orei 22.00, după patru ore. 
Potrivit ministrului Sorin Grindeanu, discuțiile s-au finalizat cu o serie de soluţii care vor fi puse în aplicare.
„Am și semnat o minută împreună cu reprezentanții lor. Sunt lucruri pe care, urmare a acestor discuții de aproximativ patru ore, le putem face și pentru asta ne-am angajat. Alte chestiuni care nu țin de doar de Ministerul Transporturilor probabil că vor fi discutate și știu, de exemplu RCA-ul se merge la ASF. Lucrurile care țin de Ministerul Finanțelor am înțeles că vor fi discutate mâine de domnul ministru”, a spus Sorin Grindeanu, într-o declarație de presă.




Ministrul a spus că, la discuțiile de astăzi, a „văzut dorința de a găsi soluții”.
„Să știți că majoritatea covârșitoare a participanților de astăzi a fost din partea protestatarilor şi am văzut dorința de a găsi soluții, de a rezolva aceste puncte, astfel încât lucrurile să se detensioneze”, a spus Grindeanu.
UPDATE 22.00: În timpul protestului organizat de transportatori și fermieri la Constanța, situația a devenit tensionată, după ce un șofer a încercat să treacă cu mașina prin zona manifestației, potrivit Ziua de Constanța.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Un luptător SAS a scos arma din dotare, somând șoferul să oprească și să respecte restricțiile impuse.
Incidentul a fost confirmat oficial de IPJ Constanța, care a transmis un comunicat după apariția în spațiul public a imaginilor cu arma scoasă de luptătorul SAS în mijlocul oamenilor.



„În seara de 13 ianuarie a.c, în timpul protestului transportatorilor din municipiul Constanța, unul dintre participanții la trafic nu a respectat dispozițiile polițiștilor aflați în dispozitiv și s-a îndreptat cu autoturismul către participanții la acțiunea de protest, precum și către efectivele dispozitivului de ordine și siguranță publică”, a transmis IPJ Constanța.




IPJ Constanța a transmis că luptătorul SAS a scos arma „pentru a înlătura pericolul”.
„În acest context, un luptător din cadrul Serviciului pentru Acțiuni Speciale, pentru a înlătura pericolul la adresa dispozitivului de ordine, precum și a protestatarilor, s-a poziționat cu genunchiul stâng pe vehiculul condus de persoana respectivă și a îndreptat arma din dotare către blocul motor al vehiculului. Menționăm că este vorba de o armă de vânătoare, cu muniție neletală”, a precizat Poliția Constanța.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


UPDATE 18.18: Drumurile care duc spre vămile Albița, Nădlac și Siret au fost parțial blocate de protestul transportatorilor și fermierilor, potrivit Antena3.
La Vama Albița, circa 20 de autoturisme mici, trei autotrenuri şi o autoplatformă au fost oprite pe prima bandă a sensului de mers către Republica Moldova, în semn de solidaritate cu protestatarii din Capitală, potrivit Agerpres.
Potrivit autorităţilor, șoferii au avut un comportament paşnic, nefiind înregistrate probleme, iar traficul rutier nu a fost perturbat. La faţa locului au fost trimise trei echipaje de poliţie rutieră şi jandarmi




De asemenea, pe drumul care duce spre Vama Siret au venit circa 200 de utilaje din județul Suceava și din județul Botoșani și s-a circulat temporar doar pe un singur sens. Blocaje temporare au fost și la Nădlac, în județul Arad, unde s-au adunat circa 60 de utilaje, mai scrie Antena3.
UPDATE 17.00: Unul dintre liderul fermierilor, Dănuţ Andruş, a afirmat, după întâlnirea avută cu ministrul Agriculturii, Florin Barbu, că mai multe solicitări au fost asumate, printre care şi amânarea ratelor. Este vorba despre o Ordonanţă de Urgenţă care se află la avizare şi despre care a primit promisiuni că va fi aprobată în următoarea şedinţă de Guvern, a spus acesta, citat de News.ro.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


O altă măsură se referă la compensarea în cuantum de 100 de euro la hectare pentru culturile din toamna anului 2022. „Ca termen s-a convenit până la data de 15 februarie, plata urmând a se efectua până la data de 31 mai”, a spus liderul fermierilor.
El a adăugat că protestele probabil vor continua deoarece mai sunt revendicări care ţin de alte ministere. 
„Cred că protestele vor continua, dar nu din cauza Ministerului Agriculturii. Noi vom protesta în continuare. Ministerul Agriculturii este primul minister care şi-a asumat aceste măsuri cu termen cert. Sperăm că până miercuri, până la şedinţa de Guvern şi celelalte ministere să ia exemplu şi să-şi asume măsurile pe care le semnalăm pentru a fi rezolvate”, a spus Dănuţ Andruş.




Ministrul Florin Barbu a precizat că, din punctul de vedere al Ministerului Agriculturii, protestul este închis.
UPDATE 15.56: În cadrul negocierilor purtate sâmbătă după-amiază la Ministerul Agriculturii, fermierii au cerut soluții de creditare, să nu mai intre cereale din Ucraina în ţară, definiţia fermierului şi să nu mai fie drastice controalele APIA, transmite Agerpres, care citează surse guvernamentale.
„Ministrul le-a explicat că există în vigoare programul de 5 ori subvenţia prin care pot lua credite avantajoase de la CEC cu o simplă adeverinţă eliberată de APIA. De asemenea, ministrul le-a transmis ca există deja în transparenţă decizională un act normativ care le suspendă obligaţiile de plată dacă au dificultăţi”, au declarat surse guvernamentale pentru Agerpres.




Legat de controalele APIA, ministrul le-a explicat c„ă acele controale sunt absolut obligatorii pentru a ne asigura că banii europeni şi cei de la buget sunt cheltuiţi corect”.
UPDATE 15.00: Reprezentanţii Guvernului au transmis că au modificat calendarul discuţiilor cu transportatorii şi fermierii care protestează pe Centura Capitalei şi în ţară, relatează News.ro. Astfel, sâmbătă de la ora 18.00, va avea loc o întâlnire cu reprezentanţii protestatarilor cu cei de la Ministerul Tranporturilor.
De la ora 20.00 e programată o întrevedere cu cei de la Autoritatea pentru Supraveghere Financiară şi, duminică, de la ora 11.00, cu reprezentanţi ai Ministerului Finanţelor. Ei s-au întâlnit deja cu ministrul Agriculturii, Florin Barbu. 
UPDATE ora 14.30: Delegația fermierilor și a transportatorilor nu s-a prezentat la discuțiile programate la Ministerul Transporturilor, din motive care nu au fost comunicate, anunță instituția. Discuțiile erau programate la ora 13, dar delegația protestatarilor nu s-a prezentat. Anterior, aceștia au fost prezenți la o discuție la Ministerul Agriculturii.
Ministerul Transporturilor a făcut o nouă invitație la discuții pentru ora 18.00 și a prezentat echipa instituției care va fi prezentă la negocieri:

Ministrul Transporturilor, Sorin Grindeanu;
Directorul General al CNAIR, Cristian Pistol;
Directorul General al ARR, Dorin Ștefan;
Directorul General ISCTR, Tudor Nișulescu;
Directorul Direcție de Transport Rutier (din cadrul MTI), Adriana Kalapis;
Consilierul de stat din cadrul Cancelariei Prim-ministrului, Minel Ivașcu.

***
După întrevederea de ieri de la Palatul Victoria, la care a participat și premierul Marcel Ciolacu, reprezentanții fermierilor și protestatarilor s-au declarat dezamăgiți și au decis să continue protestul.
„Domnul prim-ministru nu a vrut să-și asume absolut nimic. Am ieșit de la negocieri fără niciun rezultat palpabil și cu decizia de a continua acest protest”, a transmis un reprezentant al transportatorilor. „Decizia de a continua protestul aparține fiecăruia care este în stradă. Noi, personal, am hotărât să rămânem în stradă”, au spus membrii delegației protestatarilor după ieșirea de la negocierile de la Palatul Victoria.
După întâlnire, Guvernul a anunțat că „a fost stabilit un calendar strâns de întâlniri punctuale cu ministerele și instituțiile” care pot rezolva anumite „aspecte discutate în cadrul întâlnirii” dintre premierul Marcel Ciolacu și protestatari.
Astfel, prima rundă de negocieri, care va implica trei ministere și Autoritatea de Supraveghere Financiară este programată pentru astăzi, după următorul calendar:

Ora 12.00 – Ministerul Agriculturii
Ora 13.00 – Ministerul Transporturilor
Ora 14.00 – Autoritatea pentru Supraveghere Financiară
Ora 15.00 – Ministerul Finanțelor

„Guvernul își probează astfel disponibilitatea de a găsi soluții concrete în cazul problemelor legitime ridicate de transportatori și fermieri”, transmite Executivul.
VEZI GALERIA  FOTOPOZA 1 / 13
Foto: Inquam Photos/ Octav Ganea și Ministerul Agriculturii
Unde este coloana de vehicule
Circulația rutieră în apropiere de București este afectată de protestele transportatorilor și fermierilor, care au intrat în a patra zi.
„Pe DN 2, în localitatea Afumaţi, la limita cu oraşul Voluntari, în judeţul Ilfov, traficul rutier se desfăşoară normal pe sensul de mers către Urziceni, iar pe sensul de mers către Capitală este în continuare restricţionată banda nr. 1, din cauza autovehiculelor parcate ale protestatarilor”, menționează Centrul Infotrafic din cadru Poliției Române.
Revendicările transportatorilor

Plafonarea RCA la 5.000 de lei la B 0 şi posibilitatea suspendării acoperirii poliţelor (RCA/CMR/casco) când un camion nu este în uz şi prelungirea automată a valabilităţii.
Scurtarea timpilor de trecere a frontierei prin modificarea OG 43 și respectarea Regulamentului European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere)


Reintroducerea toleranţelor la depăşirile de greutate/gabarit, aşa cum prevăd şi normele europene, şi evitarea dublei taxări
Mutarea controalelor rovinietei, cântarului şi măsurării gabaritului pe teritoriul naţional/la cel puţin 15 km de punctul de trecere a frontierei, respectând astfel şi Regulamentul European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere).

3. Alocaţii de cazare/alocaţii de hrană

Acordarea alocaţiei de cazare neimpozabilă de 265 de lei/zi pentru salariaţii bugetari să se acorde şi angajaţilor din privat, fără documente justificative.
Introducerea unei alocaţii de hrană pentru lucrătorii detaşaţi, neimpozabilă, în valoare de 40 de euro/zi, care să se adauge la plafonul maxim de 87,5 euro/zi în limita căruia se poate acorda indemnizaţia de detaşare.

4. Reglementarea unui mediu de concurenţă loială în transporturi:

Reglementarea unei legi antidumping prin care se pedepseşte prestarea unui serviciu la un tarif care nu acoperă costurile implicate (poate fi aplicată la nivelul întregii economii pentru interzicerea activităţii economice sub costuri). Impunerea unui tarif minim de referinţă.
Obligaţia plăţii timpilor de aşteptare a camioanelor la încărcare/descărcare care depăşesc două ore.
Obligaţia plăţii serviciului prestat de şofer de încărcare/descărcare a mărfii în/din camion sau interzicerea acestui serviciu.
Obligativitatea expeditorilor de a prezenta la licenţiere o asigurare de risc financiar sau orice altă formă de garanţie bancară în limita căreia poate încheia tranzacţia.
Responsabilizarea beneficiarului mărfii, care a asigurat încărcarea camionului, în cazul în care la cântar se constată altă greutate decât în documente.

5. Posibilitatea recuperării unui procent din acciza la combustibil pentru firmele de transport.
6. Controlul camioanelor ucrainene pe teritoriul României în egală măsură cu al celor româneşti. Rezolvarea problemelor de acces în Portul Constanţa, care au devenit din ce mai acute de când sunt atât de multe camioane ucrainene care intră zilnic în port.



Urmărește-ne pe Google News




----------------------------------


Meci din liga a treia engleză, abandonat după ce o mie de suporterii au invadat terenul pentru a protesta față de proprietarul chinez Dai Yongge | VIDEO 
Știri Externe
2024-01-13T22:20:43+02:00

Meciul dintre Reading şi Port Vale, de sâmbătă, 13 ianuarie, din etapa a 27-a din League One, al treilea eșalon englez, a fost întrerupt după 16 minute, iar ulterior abandonat, după ce peste 1.000 de fani ai echipei locale au invadat terenul pentru a protesta faţă de proprietarul chinez Dai Yongge, 55 de ani, care a dus gruparea în pragul colapsului financiar, relatează Sky Sports.



Înaintea meciului, Reading, club înființat în 1871, una dintre cele mai vechi echipe din Anglia, era pe locul 21 din 24 în League One, cu 4 puncte de penalizare din cauza problemelor financiare.
Meciul cu Port Vale a fost întrerupt, prima oară, la scurt timp după primul fluier al arbitrului, când fanii au aruncat mingi de tenis pe suprafața de joc a arenei Select Car Leasing Stadium.
Ulterior, în minutul 16, suporterii au început să pătrundă pe teren, obligându-l pe central să trimită echipele la vestiare și să abandoneze jocul.




Fanii au scandat sloganuri anti-Dai Yongge și au dezvăluit un banner pe care scria că „fotbalul are o problemă de proprietate”.
#readingfc pic.twitter.com/eYa8JtBFLV— James Earnshaw (@james_e1871) January 13, 2024 
#readingfc pic.twitter.com/eYa8JtBFLV— James Earnshaw (@james_e1871) January 13, 2024





#readingfc pic.twitter.com/eYa8JtBFLV— James Earnshaw (@james_e1871) January 13, 2024



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



O declarație postată pe contul de X al celor de Reading, în timpul protestelor, a notat: „Suntem pe deplin conștienți și înțelegem frustrările suporterilor noștri, dar trebuie să reiterăm faptul că intrarea sau aruncarea obiectelor pe teren poate pune clubul în pericol și poate duce la consecințe personale, inclusiv interzicerea pe stadioane”.




pic.twitter.com/QId4PXMEzs— Reading FC (@ReadingFC) January 13, 2024 
În decembrie, fanii au protestat în faţa Camerelor Parlamentului faţă de Yongge, a cărui conducere a făcut ca echipa să sufere o serie de depunctări, în total 16 puncte din noiembrie 2021, impuse din cauza problemelor financiare.
Oprirea definitivă a jocului a fost confirmată la ora locală 16.25, două ore mai târziu în România, în urma discuţiilor dintre oficialii celor două cluburi şi cei de la ligă. Cel mai probabil, meciul se va rejuca, din momentul întreruperii, fără spectatori.




Dai Yongge a preluat clubul în 2017, dar managementul financiar a fost defectuos, ducând o penalizare de 4 puncte în acest sezon pentru întârzierea plății salariilor lunare.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Fostă echipă din Premier League (locul 8 în sezonul 2006-2007), Reading a retrogradat după 10 ani în al treilea eșalon britanic și este în pericol să cadă în liga a patra.



Urmărește-ne pe Google News




----------------------------------


Un bărbat și iubita sa s-au luat la bătaie cu doi copii, în Petroșani. Femeia l-a mușcat de cot pe unul dintre minori 
Știri România
2024-01-13T21:49:00+02:00

Un bărbat de 38 de ani din Petroşani și partenera sa au fost implicați sâmbătă, 13 ianuarie, într-un conflict spontan cu doi minori de 12, respectiv 14 ani. Bărbatul a fost lovit cu pumnii și picioarele de copii, iar iubita sa a sărit să-l apere și l-a mușcat de cot pe băiatul mai mare, care a ajuns la spital, transmite News.ro.



Incidentul a avut loc în jurul orei 14.30, „pe fondul unor discuţii în contradictoriu” între bărbat și cei doi minori, potrivit IPJ Hunedoara.
Cei doi minori l-au lovit pe bărbat cu pumnii şi picioarele, iar „concubina bărbatului agresat, o femeie în vârstă de 30 de ani, a intervenit în apărarea bărbatului şi l-a muşcat de cot pe minorul în vârstă de 14 ani”, au transmis polițiștii.
Copilul a fost dus la Spitalul Municipal din Petroşani, unde scandalul a continuat. De data aceasta, provocat de mama adolescentului.




„Ulterior, în incinta Spitalului Municipal din Petroşani, mama minorului în vârstă de 14 ani (care îl însoţea pe minorul agresat) ar fi ameninţat-o şi ar fi lovit-o pe femeia de 30 de ani (concubina bărbatului agresat)”, a precizat IPJ Hunedoara.
Mama minorului a fost apoi amendată de polițiști cu 1.000 de lei pentru că a adus injurii.
În cauză, poliţiştii au întocmit dosar penal sub aspectul comiterii infracţiunii de loviri sau alte violenţe şi ameninţare.



Urmărește-ne pe Google News




----------------------------------


Moartea misterioasă a fostului procuror general adjunct al Ucrainei. Olha Kolinko a fost găsită în casă, la 2 luni de la deces, „cu urme de ștrangulare” 
Știri Externe
2024-01-13T21:47:03+02:00

Olha Kolinko, 71 de ani, fost procuror general adjunct al Ucrainei, a fost găsită fără suflare, în apartamentul ei, pe 10 ianuarie. Legiștii ar fi descoperit „urme de strangulare”, o fractură a cartilajului laringelui, care provoacă sufocare, a relatat Rakurs. „Nu confirmăm ce s-a scris”, a precizat purtătorul de cuvânt al Poliției Naționale a Ucrainei, Olena Berejna, informează TSN.



Pe 10 ianuarie, Poliția Națională a anunțat că trupul fostului procuror general adjunct al Ucrainei a fost găsit în propriul apartament din Kiev. A murit și fiica ei, Iaroslava, care locuia în apartamentul vecin.
Oamenii legii au declarat, inițial, că trupurile femeilor nu prezentau semne de moarte violentă. Poliția a susținut că fostul procuror general adjunct Olha Kolinko a murit în urmă cu două luni. Iar fiica ei, acum trei săptămâni. Ambele apartamente erau încuiate prin interior.




Ulterior, publicația Rakurs a scris că, în urma autopsiei preliminare a corpului Olhăi Kolinko, a fost identificată o fractură a cartilajului laringelui, „care ar fi putut fi cauzată de strangulare“.
A fost și șefa Combaterii Crimei Organizate 
Circumstanțele decesului vor fi clarificate prin alte câteva examinări, care vor dura câteva săptămâni, a precizat purtătorul de cuvânt al Poliției Naționale ucrainene, Olena Berejna.
„Nu confirmăm ce s-a scris. Abia după finalizarea acestora se va stabili cauza morții”. a adăugat ea. „Dar nicio variantă nu este respinsă”, a mai spus Berejna.




Vecinii au dat primii semnale de alarmă, reclamând că au fost inundați din apartamentul Olhăi Kolinha. Au fost chemați polițiștii, care au spart ușa și au descoperit cadavrul femeii. Ulterior, a fost găsit și cadavrul fiicei ei, Iaroslava. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Olha Kolinko a deținut funcția de procuror general adjunct al Ucrainei între anii 1993-2000 și 2003-2005. Între 2001-2003, ea a fost de mai multe ori în calcule să devină procurorul general al Ucrainei, dar nu a obținut niciodată președinția. 




Kolinko a condus Comitetul pentru Combaterea Crimei Organizate și a Corupției, sub președintele Leonid Kucima.



Urmărește-ne pe Google News




----------------------------------


Maia Sandu, primită de familia regală la castelul de la Săvârșin: „Am plantat un stejar pe aleea Stejarilor Bătrâni” 
Știri România
2024-01-13T21:17:27+02:00

Maia Sandu, 51 de ani, a avut, sâmbătă, 13 ianuarie, o întrevedere cu Majestatea Sa Margareta Custodele Coroanei şi cu Principele Radu la Castelul Regal de la Sâvârşin, județul Arad. Preşedinta Republicii Moldova a plantat şi un stejar pe aleea Stejarilor Bătrâni, „ca semn al prieteniei strânse cu Casa Regală”, a transmis ea, pe Facebook.



„Mi-a părut bine să-i revăd pe Majestatea Sa Margareta, Custodele Coroanei române și pe Alteța Sa Regală Principele Radu, care m-au găzduit la Castelul Regal Săvârșin, aflat în apropierea Timișoarei. Ca de fiecare dată, am avut parte de o primire călduroasă și discuții foarte bune despre relațiile excelente între Republica Moldova și România”, a notat lidera de la Chișinău.
„I-am mulțumit Majestății Sale pentru dragostea pe care o are față de țara și oamenii noștri, dar și pentru sprijinul său ferm, care ne aduce și mai aproape de visul nostru european. Decizia pozitivă din decembrie a Uniunii Europene, de a lansa negocierile de aderare cu Moldova, se datorează și faptului că Majestatea Sa Margareta și Alteța Sa Regală Principele Radu au promovat în capitalele europene aspirațiile moldovenilor de a deveni membri ai familiei europene“, a continuat Maia Sandu.




În cadrul vizitei, Maia Sandu a plantat și un stejar pe aleea Stejarilor Bătrâni din parcul domeniului regal, „ca semn al prieteniei strânse pe care o avem cu Casa Regală a României”.

De dimineață, primarul Dominic Fritz i-a oferit Maiei Sandu premiul „Timişoara pentru Valori Europene”.



Urmărește-ne pe Google News




----------------------------------


Aeroportul de la Braşov va avea un program de funcţionare de 16 ore, anunță Autoritatea Aeronautică 
Știri România
2024-01-13T20:51:54+02:00

Autoritatea Aeronautică Civilă Română (AACR) a aprobat extinderea programului de operare, formulată de Aeroportul Internaţional Braşov-Ghimbav în 27 septembrie 2023, cu completările ulterioare transmise între octombrie 2023 – ianuarie 2024, transmite News.ro, care citează un comunicat. Astfel, începând din 15 ianuarie, aeronavele planificate vor putea ateriza sau decola de pe Aeroportul Braşov în intervalul orar 7.00-23.00.



Reprezentanţii Aeroportului Internaţional Braşov-Ghimbav amintesc că decizia de prelungire a orarului a fost convenită încă din 30 octombrie 2023, de oficialii CJ Braşov, cei ai aeroportului şi conducătorii instituţiilor care reglementează domeniul aeronautic în ţara noastră, Administraţia Română a Serviciilor de Trafic Aerian ROMATSA RA şi Autoritatea Aeronautică Civilă Română.
„Am primit şi documentul Autorităţii Aeronautice, semnat de directorul general Nicolae Stoica, în baza căruia, din 15 ianuarie 2024, avem aprobarea pentru orarul prelungit”, a explicat preşedintele CJ Braşov, Constantin Şerban.




Noul program are 16 ore, între 7.00 și 23.00 și este un „prim pas” spre o funcționare de 24 de ore din 24.
Întrucât la acest moment nu există contracte cu companii aeriene care să opereze în afara programului iniţial 7:00-19.00, programul de funcţionare al aeroportului va fi adaptat în funcţie de cererile concrete primite din partea operatorilor aerieni.
Anul trecut, compania aeriană Dan Air a mutat zborurile pe aeroportul din Bacău, pe fondul deciziei aeroportului din Brașov de amânare a extinderii orarului de funcționare pentru 2024.
Foto: Facebook Aeroportul Internațional Brașov



Urmărește-ne pe Google News




----------------------------------


Un român și partenerul său, prinși cu 1,2 kilograme de droguri în mașină, pe autostradă, în Italia. Ce au mai găsit carabinierii la percheziția domiciliară 
Știri Externe
2024-01-13T20:36:17+02:00

Poliția din Busto Arsizio, provincia lombardă Varse, nordul Italiei, a ridicat 13,2 kg de substanțe stupefiante, inclusiv hașiș, marijuana și cocaină, în urma unui control rutier (1,2 kilograme) și a perchezițiilor efectuate ulterior la domiciliul unui român și a complicelui său italian (12 kilograme), relatează portalul PrimaSanRonno.



Pe 8 ianuarie, pe Autostrada dei Laghi A8, carabinierii verificat un automobil în care se aflau doi bărbați, un român și un italian, ambii de 20 de ani și fără antecedente penale.
După ce au fost opriți, cei doi au devenit deosebit de agitați, comportament care i-a făcut imediat polițiști să  investigheze cu mai mare atenție mașina.
Ei au găsit în interiorul autoturismului aproximativ 1,2 kg de substanță narcotică de tip hașiș și 500 de euro. Poliția a decis extinderea controalelor la locuințele celor doi subiecți. Ofițerii au găsit hașiș, marijuana și cocaină, încă 12 kg.




De asemenea, au fost ridicate un pistol, o macetă, cântare de precizie și echipamente pentru ambalarea dozelor de droguri.
Cei doi au fost arestați pentru infracțiunea de detenție ilegală în scopul traficului de substanțe stupefiante și plasați la închisoarea Francesco Di Cataldo din Milano.



Urmărește-ne pe Google News




----------------------------------


Un bărbat cu o vestă reflectorizantă care dansa în mijlocului drumului a fost confundat cu un polițist, două mașini s-au lovit, la New York | VIDEO 
Știri Externe
2024-01-13T20:23:17+02:00

Bărbatul a dansat pe Avenue U și East 55th Street din Brooklyn, New York, timp de cel puțin 10 secunde înainte de coliziunea a două mașini, relatează Daily Mail. Martorii susțin că șoferii au crezut că bărbatul „direcționează traficul”.



Accidentul s-a produs pe 9 ianuarie. Potrivit unui videoclip urcat pe Instagram, un SUV alb și o mașină de culoare închisă se ciocnesc într-o intersecție în care dansa un bărbat cu vestă reflectorizantă.
Sacoul galben-neon al bărbatului este de asemănător cu vestele pe care le poartă polițiștii din New York pe străzi. Însă agenții Sectorul A ai Secției 63 sunt pe teren uniformele oficiale ale NYPD.
Imediat după accident, „dansatorul” s-a oprit brusc. Cei doi șoferi au reușit să iasă teferi din mașini. La locul accidentului a apărut, apoi, o patrulă de poliție.




        View this post on Instagram            A post shared by PPV_TAHOE (@king.tahoe) 
Un martor a comentat scris că șoferii au crezut că bărbatul „direcționează traficul” și că ambele vehicule aveau semafor verde, „dar cel care a făcut stânga trebuia să dea prioritatea celui care mergea drept”.
Poliția nu a precizat clar dacă bărbatul cu vestă reflectorizantă era polițist sau nu, ceea este puțin probabil. Cei care au comentat filmarea au spus că „dacă este, într-adevăr polițist, atunci să fie serios în slujba lui”. 



Urmărește-ne pe Google News




----------------------------------


Turiști blocați în telescaun, timp de 90 de minute, pe pârtia Prislop. Salvamontiștii le-au aruncat pături și sticle cu ceai 
Știri România
2024-01-13T19:33:46+02:00

Circa 20 de turiști au rămas blocați sâmbătă, 13 ianuarie, în telescaunul de pe pârtia de schi Prislop din Borșa, județul Maramureș, după o întrerupere a curentului electric. Pentru salvarea lor, autoritățile au activat planul roșu de intervenție, transmite site-ul local Actualmm.



UPDATE ora 20.03: Turiștii au rămas blocați în telescaun aproximativ 90 de minute. Salvamontiștii borșeni au aruncat oamenilor rămași în telescaune pături termice, folii, haine și sticle cu ceai cald, potrivit jurnalistului local Vasile Dale.
O fetiță de 8 ani a suferit degerături la un deget și a primit îngrijiri medicale la fața locului. Părinții au refuzat să fie dusă la spital, potrivit sursei citate.
***
Știrea inițială: Pana de curent a venit în urma unei defecțiuni și a afectat orașele Borșa și Vișeu de Sus. 




Pe pârtia Prislop, aproximativ 20 de turiști au rămas blocați pe telescaun din cauza lipsei de curent. 
Autoritățile au activat imediat planul roșu de intervenție, iar la fața locului au intervenit salvamontiști, pompieri, salvatori SMURD și echipaje ale SAJ Maramureș.
După aproximativ o oră și jumătate, turiștii au fost coborâți și transportați la un refugiu încălzit din vârful pârtiei, unde au fost evaluați medical. În urma evaluării medicale, o singura persoană prezenta degerături la un deget, a transmis ISU Maramureș.




Majoritatea turiștilor au coborât de pe munte cu schiurile. 



Urmărește-ne pe Google News




----------------------------------


Război în Ucraina, ziua 689 | Atac masiv cu rachete lansat de Rusia, bilanțul loviturilor. „Peste 20 nu și-au atins obiectivul”, spune Kievul 
Știri Externe
2024-01-13T19:30:00+02:00

O avertizare aeriană a fost declarată, sâmbătă, pe întreg teritoriul Ucrainei din cauza lansării unor rachete aero-balistice de către ruși. Potrivit forțelor aeriene ucrainene, rachetele de croazieră au fost lansate din Marea Roșie de pe șase avioane de luptă Tu-95 MS și un Mig-31K și au pătruns la scurt timp pe teritoriul ucrainean.



Relatarea livetext Libertatea a războiului din Ucraina s-a mutat aici: LIVETEXT Război în Ucraina, ziua 690.
13 ian. - Acum 24 ore13-01-2024Doi răniți, în urma unui atac ucrainean cu drone, anunță guvernatorul din regiunea Belgorod
Ucrainenii au atacat cu drone-kamikaze satul Mokraia Orlovka, districtul Graivoronski, doi civili au fost răniți, a declarat Guvernatorul regiunii Belgorod, Viacheslav Gladkov, citat de Kommersant.
13 ian. - Ieri13-01-2024Statul Major ucrainean: Rușii folosesc din ce în ce mai mult muniții chimice în Ucraina





Forțele de apărare au înregistrat 626 de cazuri de utilizare de către Rusia a muniției cu substanțe chimice otrăvitoare, 51 de cazuri numai în ianuarie, transmite Ukrainska Pravda, care citează Statu Major ucrainean.
Statul Major a precizat că, cel mai adesea, inamicul folosește grenade, precum K-51, RGR, care sunt aruncate din UAV-uri. Cu toate acestea, sunt folosite și dispozitive explozive improvizate echipate cu substanțe iritante. Se efectuează și bombardarea artileriei cu obuze care conțin substanțe periculoase din punct de vedere chimic.





13 ian. - Ieri13-01-202423 de case și blocuri și 4 magazine, avariate după atacul rusesc cu rachete de le Cernihiv, biserică distrusă în regiunea Herson
Ca urmare a căderii fragmentelor unei rachete rusești, la Cernihiv au fost avariate 23 de case li blocuri și 4 magazine, a informat Serviciul ucrainean de Stat de Urgență, care menționează că nu sunt victime.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Explozii au avut loc în orașul Herson, a relatat, pe canalul de Telegram, Roman Mrociko, șeful administrației orașului desemnat de autoritățile ucrainene.




De asemenea, Biserica Marelui Mucenic Dimitrie, din statul Stanislav, regiunea Herson, a fost avariată, scrie Obozrevatel.

13 ian. - Ieri13-01-2024Ucrainenii spun că rachetele rusești sunt de „calitate inferioară”: „20 au căzut pe câmp sau au explodat în aer”
În timpul atacului asupra Ucrainei de azi, nu toate rachetele rusești și-au atins ținta, a precizat Iuri Ignat, purtătorul de cuvânt al Forțelor Aeriene ucrainene. 
„Țintele aeriene inamice sunt de calitate inferioară și nu zboară. Peste 20 de obiecte aeriene nu și-au atins obiectivele: fie au căzut în câmp, fie au explodat în aer, fie au fost afectate de mijloacele radio-electronice ale Forțelor de Apărare ucrainene”, a declarat oficialul, citat de TSN.




În plus, spune Ignat, apărarea aeriană a doborât 8 rachete trase de ruși.
13 ian. - Ieri13-01-2024Kuleba a discutat cu omologul său francez despre furnizarea de sisteme de apărare aeriană, rachete și drone
În timpul vizitei lui Stéphane Sejournet la Kiev din 13 ianuarie, miniștrii de externe ai Ucrainei și Franței au purtat negocieri bilaterale privind asistența și cooperarea în apărare, precum și aderarea Ucrainei la UE și NATO și aducerea Federației Ruse în fața justiției, scrie Ukrainska Pravda.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Potrivit lui Dmitro Kuleba, părțile au discutat „aprovizionarea ulterioară cu sisteme și rachete pentru protejarea cerului ucrainean, precum și furnizarea de drone către Ucraina”. 
Parisul și Kievul au abordat, de asemenea, cooperarea bilaterală în domeniul apărării.
„Astăzi am convenit că vom lucra pentru a crea cele mai favorabile condiții pentru companiile noastre de apărare, în primul rând în sfera juridică, astfel încât condițiile juridice și financiare de interacțiune între ele să fie cât mai favorabile, iar acestea să poată produce cât mai multe arme. posibil”, a adăugat Kuleba.




„Am convenit că Franța va sprijini nu doar integrarea Ucrainei în UE, ci și respectarea unor termene specifice pe acest drum”, a subliniat ministrul de la Kiev.
Printre alte subiecte de comunicare între Kuleba și Sejourne s-au numărat problema bunurilor rusești înghețate și crearea unui tribunal special pentru crima de agresiune rusă.
13 ian. - Ieri13-01-2024Imagini de la Dnipro, oraș atac cu rachete în această dimineață
Ruși au lovit Dnipro în dimineața zilei de 13 ianuarie, într-un atac masiv cu rachete, informează administrația militară regională, preluată de Ukrainska Pravda. În ciuda distrugerilor, nu au fost raportate victime.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



„Forțele Armate Ruse au efectuat o lovitură de grup cu arme de înaltă precizie asupra obiectelor complexului militar-industrial al Ucrainei“, a replicat Ministerul rus al Apărării, preluat de Kommersant.
13 ian. - Ieri13-01-2024General ucrainean: Rușii și-au concentrat atacurile asupra regiunii Donețk
Generalul Oleksandr Tarnavski, comandantul grupului operațional-strategic de trupe „Tavria”, a declarat, sâmbătă, că rușii și-au îndreptat majoritatea atacurilor de vineri asupra regiunii Donețk.




„Ieri (n.r. – vineri), invadatorii și-au concentrat eforturile asupra regiunii Donețk. În ultima zi, au avut loc 59 de confruntări militare și 42 de atacuri aeriene”, a menționat Oleksandr Tarnavski.
De asemenea, în această regiune, armata rusă a tras 879 de lovituri de artilerie și a crescut semnificativ utilizarea dronelor militare.
Potrivit oficialului militar ucrainean, pierderile totale ale rușilor din ultima zi în regiunea Donețk au fost de 338 de oameni și 80 de unități de tehnică militară.
13 ian. - Ieri13-01-2024Pierderile suferite de armata rusă în Ucraina, potrivit Kievului
Statul Major al Forțelor Armate ale Ucrainei a transmis, sâmbătă, într-un mesaj pe Facebook, că rușii au pierdut în lupte aproximativ 369.160 de militari de la invazia pe scară largă, din 24 februarie.
Numărul militarilor ruși uciși în luptele din Ucraina este cu 700 mai mare față de ziua precedentă, potrivit bilanțului comunicat de armata ucraineană.
De asemenea, potrivit ucrainenilor, armata rusă a pierdut 6.065 de tancuri, 11.269 de blindate, 8.728 de sisteme de artilerie, 329 de avioane, 324 de elicoptere și 6.848 de drone.

13 ian. - Ieri13-01-2024Ucraina, atacată de 40 de rachete și drone rusești
Potrivit forţelor aeriene ucrainene, Rusia a lansat 37 de rachete şi trei drone. Opt rachete au fost doborâte, se arată într-o declaraţie pe reţelele de socializare, informează Reuters.
Majoritatea tipurilor de rachete folosite peste noapte au fost balistice extrem de rapide, au spus forţele aeriene. Acestea sunt mult mai greu de doborât.
”Trebuie remarcat că peste 20 dintre toate (armele) enumerate, care nu au fost incluse în numărul celor doborâte, nu şi-au atins ţinta ca urmare a contramăsurilor active prin război electronic”, se arată în comunicat. Nu au existat detalii cu privire la ţintele atacului.
Apărarea antiaeriană a doborât rachete ruseşti în cel puţin cinci regiuni din Ucraina, potrivit oficialilor locali din acele provincii.
Oraş Dnipro, din sud-estul ţării, a fost lovit, a spus guvernatorul local, tot fără a oferi detalii despre ceea ce a fost lovit.
Poliţia din regiunea de nord a Cernihivului a postat o fotografie a unui crater mare realizat de o rachetă doborâtă.
„Ca urmare a faptului că au fost lovite de resturile unei rachete inamice, mai multe case private şi clădiri nerezidenţiale au fost avariate, o clădire a fost practic distrusă”, a scris poliţia.
13 ian. - Ieri13-01-2024Explozie puternică la Berdiansk
Șefa administrației militare din Berdiansk, Viktoria Galițina, a anunțat că în oraș s-a auzit, sâmbătă dimineață, o puternică explozie, relatează Ukrinform.
„A fost o explozie în Berdiansk! Locuitorii au raportat un zgomot puternic aproximativ în zona centrală a orașului”, a scris Viktoria Galițina.
Presa locală a relatat că explozia a fost auzită în zona unde se află biroul comandantului forțelor ruse de ocupației.
13 ian. - Ieri13-01-202489 de confruntări pe front în ultima zi
Statului Major al Forțelor Armate ale Ucrainei a transmis, sâmbătă, într-un comunicat, că, în ultima zi, au avut loc 89 de ciocniri de luptă. 
Inamicul a atacat cel mai activ în direcția Mariinka, unde ucrainenii anunță că au respins 26 de asalturi.
„În total, inamicul a efectuat 7 lovituri cu rachete și 65 de lovituri aeriene. De asemenea, a efectuat 44 de atacuri cu sistemele de rachete asupra pozițiilor trupelor noastre și zonelor populate. Regiunile Harkov, Luhansk și Donețk au fost ținta atacurilor aeriene. Cel puțin 110 localități din regiunile Cernihiv, Sumî, Harkov, Luhansk, Donețk, Zaporojie, Dnipropetrovsk, Herson și Mykolaiv au fost sub focul artileriei”, se arată în comunicat.
13 ian. - Acum 2 zile13-01-2024Mai multe rachete, lansate asupra Ucrainei din zona Mării Caspice
Forțele Aeriene ucrainene au anunțat, sâmbătă dimineață, că mai multe rachete au fost lansate din Marea Roșie de pe avioane de luptă rusești, informează Ukrainska Pravda.
„Pericol de rachete în zonele în care a fost declarată alarma! Lansări de rachete de croazieră de la aeronavele Tu-95MS. (din Marea Caspică). Stați la adăpost!”, se arată în comunicatul forțelor aeriene ucrainene.
Potrivit Forțelor Aeriene, rachetele de tip X-101/555/55 au fost lansate de la șase Tu-95MS și au pătruns în spațiul aerian al Ucraineni la scurt timp după aceea.
Ulterior, armata ucraineană a anunțat că un avion Mig-31K a lansat mai multe rachete aero-balstice „Kinjal”.
Amenințarea de atac cu rachete s-a extins, treptat, în toată Ucraina.
12 ian. - Acum 2 zile12-01-2024Comisia Europeană aprobă ajutoare de stat de 126 de milioane euro pentru porturile din România afectate de război
Comisia Europeană a aprobat joi crearea unui fond de 126 de milioane de euro (138 de milioane de dolari) care să contribuie la consolidarea infrastructurii portuare românești, afectată de creşterea fluxurilor exporturilor ucrainene, scrie The Kyiv Independent.
România joacă un rol crucial în exporturile ucrainene pe fondul amenințărilor Rusiei la adresa transportului maritim din Marea Neagră, pe teritoriul țării noastre fiind expediată aproape 60% din producția ucraineană. Oficialii români și ucraineni au depus eforturi pentru a extinde capacitatea infrastructurii de transport maritim a României pe Dunăre și pe Marea Neagră.
Mai multe detalii: Comisia Europeană a aprobat un fond de 126 de milioane de euro pentru sprijinirea porturilor românești de la Dunăre afectate de război
12 ian. - Acum 2 zile12-01-2024Zelenski, despre acordul de securitate încheiat cu Marea Britanie: Această zi a intrat în istoria țării
În discursul său video de vineri seară, adresat națiunii, președintele Volodimir Zelenski a spus că Ucraina va colabora și cu alți parteneri internaționali pe baza acordului de securitate încheiat cu Marea Britanie, scrie Ukrainska Pravda.
„Această zi a intrat deja în istoria statului nostru: astăzi, avem un acord cu Marea Britanie, un acord de securitate la care lucrăm de mult timp. Este primul acord bilateral care pune în aplicare înțelegerea de bază a G7 privind angajamentele de securitate pentru Ucraina, pentru apărarea noastră, pentru creșterea securității noastre… Mulțumesc Marii Britanii și, personal, prim-ministrului Sunak, pentru că ați fost primii” care au semnat acordul, a declarat Zelenski.



Liderul ucrainean a precizat că sprijinul financiar oferit Ucrainei prin intermediul acestui acord va acoperi diferite aspecte ale apărării statului timp de 10 ani.
„Am asigurat sprijinul financiar pentru acest an – 2,5 miliarde de lire sterline. Și, în general, pe parcursul perioadei de zece ani a acordului, va exista o sumă substanțială de sprijin în fiecare an. Aceasta include armament. Și sprijin pentru sectorul nostru de apărare, pentru serviciile noastre de informații. Sancțiuni împotriva Rusiei. Măsuri asupra activelor rusești. Protecția împotriva atacurilor cibernetice rusești – tot ceea ce ține de tehnologiile moderne”, a adăugat Zelenski.
Zelenski a mai spus că, pe baza acestui acord cu Marea Britanie, Ucraina va lucra cu alți parteneri internaționali pentru a încheia acorduri bilaterale.



Urmărește-ne pe Google News










 

----------------------------------


Chipurile a patru tinere ținute ostatice de 100 de zile de Hamas, înainte și în captivitate: Mesajul familiilor: „Vă implorăm să nu le abandonați!” 
Știri Externe
2024-01-13T19:15:24+02:00

Patru tinere, patru destine, patru familii care nu vor să renunțe la speranță! Pozele lor au fost făcute înainte și imediat după răpire, iar povestea lor a fost prezentată de Daily Mail și Bild.



Au trecut mai bine de trei luni de la atacul Hamas asupra Israelului. Până în prezent, potrivit armatei israeliene, 136 de oameni sunt în mâinile teroriștilor palestinieni. Între ei, patru tinere care sunt ostatice de 98 de zile. Peste 2.300 de ore de frică de moarte.
Karina Ariev (19 ani) din Ierusalim
Tânăra de 19 ani de tocmai terminase școala și se afla în armata israeliană din octombrie 2022. Când s-a declanșat atacul, ea era staționată la baza Nahal Oz, de unde a fost răpită.




Sasha, sora Karinei, a declarat că familia se afla „într-o situație îngrozitoare, în întuneric total”. Au văzut-o pe Karina într-un videoclip de propagandă al Hamas, în remorca unui camion. De atunci, nici un semn de viață.
Karina Ariev is only 19 years old. She was abducted by Hamas on 10/7.„She screamed and said she loves us very much,” her mother said.„She told us to continue our lives.”Karina remains in Hamas captivity. https://t.co/zr9WiJpOLz pic.twitter.com/BDZbYZPn47— American Jewish Committee (@AJCGlobal) January 9, 2024 
Karina Ariev, taken hostage.The 19-year-old surveillance soldier was at Nahal Oz base on Oct 7. She called her parents crying and said terrorists were inside firing guns. Karinas mother said, “She screamed and said she loves us very much. She told us to continue our lives.”… pic.twitter.com/OcyaEfMp33— Aviva Klompas (@AvivaKlompas) October 27, 2023





Daniella Gilboa (19 ani) din Petah Tikva



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Daniella Gilboa a făcut serviciul militar și în Nahal Oz. Tânăra și-a dorit să devină cântăreață. Acest vis a fost spulberat brusc de atacul-surpriză. Ea și-a informat familia despre atac printr-un mesaj și le-a cerut să se roage pentru a.
Membrii familiei au căutat-o ​​pe Daniella pe videoclipurile din ziua masacrului și, în cele din urmă, au identificat-o pe tânăra de 19 ani pe baza tricoului pe care îl purta când a fost răpită. 




Orly Gilboa, mama fetei, imploră guvernul israelian: „M-am săturat de îmbrățișări și de cuvinte goale, vrem ceva concret. Aduceți-mi fiica înapoi”.
Daniella Gillboa
Daniela Gilboa is only 19 years old. She is a talented musician who dreams of becoming a singer.Hamas abducted her on 10/7 and she remains in captivity.„Imagine if it was your daughter, your little girl in their hands,” said her mother. pic.twitter.com/LhZVYLTqje— American Jewish Committee (@AJCGlobal) January 11, 2024





Liri Albag (18 ani) din Moshav Yarhiv
„Imaginați-vă că fiica dumneavoastră este în mâinile unor oameni răi. Asta ne omoară. Fiecare minut este ca o oră”, a declara Eli Albag, tatăl tinerei.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Liri își începuse serviciul militar cu doar câteva zile înainte de masacrul Hamas. Când atacurile au început pe 7 octombrie, ea i-a comunicat mamei sale că se ascunde într-un adăpost. Dar teroriştii au găsit-o. Mama și-a identificat ulterior fiica într-un videoclip al răpirii, în videoclipurile de propagandă difuzate pe canalele asociate Hamas.




După armată, Liri își dorea să călătorească în jurul lumii. Planuri și visuri care acum par de neatins.
This is Lili Albag. She is only 18 and Hamas have held her for three months. Her father: “This is killing us. Every minute is like an hour.” Every second counts for Lili. pic.twitter.com/lmHNdv8rFr— Heidi Bachram 🎗️ (@HeidiBachram) January 8, 2024 
Agam Berger (18 ani) din Holon
Agam Berger este un muziciană talentată. Cântă la vioară și visa să concerteze pe marile scene ale lumii.




„Am auzit de violuri. Ca tată, acest lucru este de neimaginat pentru mine. Ne sfâșie familia”, a spus părintele ei, Shlomi Berger. Unde este Agam este complet neclar.
„Vă implorăm să nu le uitați și să nu abandonați pe nimeni dintre cei răpiți”, a fost mesajul, la unison, al familiilor celor 4 fete.
Agam Berger







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Do not forget our beautiful girls 💔Every minute counts. Thank you @DailyMailUK.#BringThemAllHome pic.twitter.com/koYfj6HSNu— Israel ישראל 🇮🇱 (@Israel) January 8, 2024 
Foto: captură Daily Mail



Urmărește-ne pe Google News




----------------------------------


Cum îți poți dezvolta reziliența sau capacitatea de a trece cu mai multă ușurință peste evenimente dificile, precum o despărțire sau pierderea unui loc de muncă 
Știri Externe
2024-01-13T19:00:00+02:00

Un psiholog și profesor universitar la Universitatea din Seattle explică în publicația The Conversation ce înseamnă „reziliență”. Înseamnă doar să îți revii rapid după un episod mai neplăcut din viața ta? E bine să fim rezilienți? Ar trebui să ne dezvoltăm această abilitate? Putem să fim rezilienți la stres, dar sensibili în relații? Putem și să arătăm că nu suntem bine atunci când nu suntem în cea mai bună formă?



Rezumat într-o frază,  reziliența este capacitatea de a gestiona stresul în mod eficient. Nu te naști rezilient, deși în timpul primului an al pandemiei COVID-19,  s-a vehiculat ideea despre copii că „sunt rezilienți”, explică psihologa. Studiul Adverse Childhood Experiences, unul dintre cele mai mari studii legate de traumele din copilărie, realizat în anii 1990, a stabilit că factorii de stres cumulativi experimentați în copilărie afectează atât sănătatea mintală, cât și cea fizică. 




Reziliența se dezvoltă la fel ca mușchii – prin exerciții
Deci, deși nu ne naștem rezilienți, nu înseamnă că nu putem dezvolta această abilitate. Dar e ca la exercițiile fizice. Dacă ne dorim mușchi, nu este suficient să ne gândim la asta, trebuie să și acționăm prin exerciții specifice. Iar reziliența e de fapt un mix de atitudini și nu întotdeauna avem același răspuns la stimulii externi. De exemplu, cineva poate gestiona destul de bine problemele de relații, dar poate fi incapabil să facă față stresului unui ambuteiaj.




Chiar dacă nu există o rețetă clară pentru creșterea rezilienței, profesoara enumeră câteva ingrediente: exercițiile fizice, hobby-urile, activitățile care creează plăcere și somnul adecvat. Sunt și unele lucruri care necesită mai mult timp pentru a se dezvolta: hrănirea unor relații de susținere, dezvoltarea abilităților de tolerare a suferinței și de reglare a emoțiilor, meditația, încorporarea spiritualității sau a religiei și mai puțină autocritică și mai multă autocompasiune.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Unul dintre aceste elemente îmbunătățesc, de asemenea, rezultatele oamenilor în urma altor experiențe stresante, cum ar fi șomajul, cancerul, divorțul și expunerea la violență. 
E în regulă să nu fii în regulă
Există însă și o altă graniță spre care nu e bine să ne îndreptăm. Oamenii presupun adesea că este bine să rămână relativ neafectați de stres – adică să treacă repede peste el. De multe ori e bine să gândim așa. Dar ce se întâmplă dacă o relație se termină? Este întotdeauna cel mai bine să treci repede peste asta sau un proces mai lung de reflecție și vindecare ar putea duce la o învățare și o creștere mai profundă? Ceea ce pare a fi reziliență ar putea fi, în schimb, suprimarea, amorțirea sau ascunderea sentimentelor. 




Uneori este în regulă să nu fii bine, notează profesoara. Reziliența nu este întotdeauna răspunsul. Presiunea de a părea bine atunci când nu ești – cunoscută și sub numele de „perfecțiune emoțională” ar putea înrăutăți lucrurile și te-ar putea împiedica să cauți sprijin. Uneori, schimbarea mediilor stresante, cum ar fi un loc de muncă sau o situație de trai, în loc de simpla adaptare la ele, este o alegere mai sănătoasă
Ce este creșterea posttraumatică 



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Conceptul de reziliență este nuanțat. Unele persoane care par reziliente nu fac decât să se acopere sau să facă față într-un mod nesănătos – cum ar fi consumul de alcool pentru a face față sentimentelor dificile.




Uneori, sentimentele sau experiențele dureroase contribuie la dezvoltarea personală. Creșterea posttraumatică se referă la schimbările pozitive pe care unii oameni le raportează după o traumă, în special atunci când încorporează unele dintre „elementele de bază” ale rezilienței enumerate mai sus. Aceasta include relații mai bune, o mai mare apreciere a vieții și o mai bună înțelegere spirituală sau filosofică. Mai degrabă, decât să vă așteptați să vă simțiți întotdeauna bine sau să vă reveniți rapid, în unele situații poate fi înțelept să vă permiteți să experimentați sentimente profund provocatoare și creșterea personală care poate rezulta.




Trebuie să rămânem în minte cu ideea că o abordare unică a rezilienței nu funcționează pentru fiecare persoană și problemă. Dar cei mai mulți dintre noi pot beneficia de pe urma hrănirii unora dintre elementele de bază ale rezilienței, cum ar fi cultivarea relațiilor de sprijin, exercițiile fizice și autocompasiunea.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


A deveni mai rezilient este un proces, explică psihologa. Numărul de factori care afectează reziliența poate părea descurajant. Totuși, se poate alege din mai multe modalități eficiente de consolidare a rezilienței pentru a determina cea mai potrivită abordare pentru fiecare în parte.



Urmărește-ne pe Google News




----------------------------------


O aeronavă Boeing a companiei japoneze ANA, nevoită să aterizeze din cauza unei fisuri la fereastra cabinei 
Știri Externe
2024-01-13T18:56:04+02:00

Un zbor intern al companiei All Nippon Airways (ANA), cel mai mare transportator al Japoniei, s-a întors sâmbătă pe aeroportul său de plecare, după ce a fost raportată o fisură la geamul cabinei aeronavei Boeing 737-800, în timpul zborului, transmite BBC.



Avionul, un Boeing 737, decolase din orașul Sapporo, prefectura Hokkaido, și se îndrepta spre Toyama, pe insula principală a Japoniei, Honshu.
Fisura a fost găsită pe ultimul dintre cele patru straturi de geam din jurul cabinei, când avionul a trecut peste Hakodate, a declarat un purtător de cuvânt al ANA. Avionul s-a întors apoi pe aeroportul New Chitose din Sapporo, unde a fost efectuată o aterizare în siguranță, a precizat acesta.
Nimeni dintre cei 59 de pasageri și şase membri ai echipajului nu a fost rănit în urma incidentului. Călătorii au fost preluați ulterior de alte zboruri.




„Crăpătura nu a afectat controlul sau presurizarea zborului”, a spus purtătorul de cuvânt al ANA.
Un expert în aviație consultat de BBC a spus că astfel de incidente se mai pot întâmpla, iar cauza fisurii este încă necunoscută.
„Aceste lucruri se întâmplă uneori, poate că ceva a lovit geamul, de exemplu o pasăre, o grindină, nu este rar”, a spus expertul în aviație John Strickland.
Specialistul a spus că ANA va trebui să înlocuiască întreaga fereastră, nu doar stratul fisurat, pentru a se asigura că aeronava este complet în siguranță.




„Totul trebuie să fie intact. Aceste lucruri se întâmplă, este imposibil de cuantificat cât de des, dar pot fi destul de periculoase dacă nu sunt reparate”, a mai spus John Strickland.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Acesta este al doilea incident care implică un model de aeronavă Boeing 737 în două săptămâni, după ce o parte din fuselajul unui avion Boeing 737 Max 9 al companiei Alaska Airlines s-a desprins în timpul zborului. 
Cu toate acestea, zborul ANA nu a fost unul dintre avioanele 737 MAX 9 ale Boeing, ci o versiune anterioară care „nu era deloc veche”, a spus Strickland.




Toate aeronavele Boeing 737-9 au fost blocate de autoritatea de reglementare a aviației din SUA, după incidentul cu aeronava companiei Alaska Airlines, care a făcut mai multe companii aviatice să anunțe că își verifică aeronavele. Ulterior, compania United Airlines a anunțat că a găsit șuruburi slăbite la aeronavele Boeing verificate. 



Urmărește-ne pe Google News




----------------------------------


Componentele unei puști și 4 cartușe au fost găsite de polițiști, la Soveja, la perchezițiile într-un dosar de furt 
Știri Externe
2024-01-13T18:30:17+02:00

Cu prilejul punerii în aplicare, vineri, 12 ianuarie, a trei mandate de percheziție domiciliară, în comuna Soveja, într-un dosar de furt calificat cu un prejudiciu de aproximativ 10.000 de lei, au fost identificate și ridicate componente ale unei puști, precum și 4 cartușe, transmite Monitorul de Vrancea, care citează poliția județeană.



Pe 21 decembrie 2023, polițiștii din Panciu au fost sesizați de un bărbat că, în perioada 17-21 decembrie, persoane necunoscute au sustras bani și bijuterii din locuința concubinei sale din Soveja. 
Echipajul care s-a deplasat la fața locului a constatat faptul că furtul se confirmă. Necunoscuți au intrat în casă și au sustras 800 de euro și bijuterii din aur. Prejudiciul estimat: 10.000 de lei. 
Pe 12 decembri, au fost puse în executare 3 mandate de percheziție domiciliară, în Soveja, în dosar penal constituit prinvind săvârșirea infracțiunii de furt calificat.




În urma cercetărilor și investigațiilor, s-a stabilit că fapta ar fi fost săvârșită de doi tineri, de 17 și 19 ani.
În timpul perchezițiilor au fost găsite și ridicate componente ale unei arme letale, precum și 4 cartușe.  
Cercetările sunt continuate de către polițiști sub supravegherea Parchetului de pe lângă Judecătoria Panciu, sub aspectul săvârșirii infracțiunilor de furt calificat și  nerespectarea regimului armelor și munițiilor.



Urmărește-ne pe Google News




----------------------------------


Accident pe DN1, la Azuga. Traficul a fost blocat pe ambele sensuri, pentru intervenția salvatorilor 
Știri România
2024-01-13T18:09:46+02:00

Un accident rutier s-a petrecut, sâmbătă, 13 ianuarie, în jurul orei 16.30 în stațiunea Azuga, județul Prahova, pe DN 1, transmite Observatorul Prahovean.



În urma impactului dintre două autoturisme, doi pasageri, între care un minor, au avut nevoie de îngrijiri medicale. Victimele au refuzat, însă, transportul la spital.
Traficul rutier a fost blocat, pe ambele sensuri, pentru intervenția salvatorilor.
Polițiștii urmează să stabilească cum s-a produs accidentul.
La ora redactării acestei știri, traficul se desfășoară în condiții normale, a transmis IPJ Prahova pentru Libertatea. „Accidentul s-a soldat doar cu pagube materiale”, a precizat poliția prahoveană.



Urmărește-ne pe Google News




----------------------------------


O benzinărie din Prahova a fost amendată cu 20.000 de lei de Protecția Consumatorilor. Ce a filmat un client | VIDEO 
Știri România
2024-01-13T17:59:05+02:00

Comisariatul Județean pentru Protecția Consumatorilor (CJPC) Prahova a efectuat un control la stația PECO din Boldești-Scăeni, iar benzinăria a fost amendată cu 20.000 de lei și „pompele cu afișaj eronat au fost scoase din uz până la remedierea defecțiunii”, transmite Observatorul Prahovean.



Un client a înregistrat momentul în care a pus benzină la o stație RBC de pe DN 1A, la Boldești-Scăeni, surprinzând și o eroare a pompei de carburanți.
Când șoferul a ridicat pistolul de motorină, înainte să alimenteze, a fost înregistrat un consum nejustificat, inițial, în valoare de 2,28 de lei.



A fost sesizat Comisariatul Județean pentru Protecția Consumatorilor (CJPC) Prahova, care a efectuat un control la benzinărie.




„Pompele de motorină cu afișaj eronat au fost oprite temporar din uz până la remedierea deficiențelor, iar operatorul economic a fost sancționat contraventional conform prevederilor legale”, a precizat CJPC.
Amenda aplicată a fost de 20.000 de lei, iar benzinăria a remediat problema a doua zi după control.



Urmărește-ne pe Google News




----------------------------------


Bill Hayes, actorul care a jucat peste 50 de ani în serialul „Days of Our Lives”, a murit 
Știri Externe
2024-01-13T17:50:00+02:00

Actorul american Bill Hayes, care a jucat mai bine de 50 de ani în telenovela „Days of Our Lives”, a murit vineri, 12 ianuarie, la vârsta de 98 de ani, a confirmat agentul său pentru BBC.



Celebrul actor s-a stins înconjurat de familie, a precizat agentul său. Cauza morții sale nu a fost dezvăluită.
Bill Hayes a interpretat pentru prima dată personajul Doug Williams în 1970. Pe platoul de filmare a cunoscut-o pe care care avea să-i fie soție, actrița Susan Seaforth Hayes.
În iunie anul trecut, și-a sărbătorit împlinirea a 98 de ani pe platoul de filmare al celebrului serial american, înconjurat de colegii de platou.



Născut William Foster Hayes III în Harvey, Illinois, în 1925, Hayes și-a început cariera de muzician cu hitul „Balada” scris de Davy Crockett. 




Apoi a început să se concentreze mai mult pe actorie și a obținut ceea ce a devenit rolul său cel mai notabil în „Days of Our Lives” de la NBC în februarie 1970, în rolul unui deținut care era și cântăreț de lounge. 
El a continuat să portretizeze personajul lui Doug Williams în mod continuu în următorii 50 de ani, până în 2023.
Colega lui, Seaforth Hayes, s-a alăturat serialului cu doi ani înaintea lui, interpretând personajul Julie Williams.
Cei doi au jucat rolul de cuplu pe micul ecran și, în cele din urmă, s-au îndrăgostit în viața reală și s-au căsătorit în 1974. Popularitatea poveștii lor de dragoste i-a făcut chiar să apară pe coperta revistei Time în acel an. 







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În 2018, atât el, cât și Seaforth Hayes au primit premiile Daytime Emmys pentru întreaga carieră.



Urmărește-ne pe Google News




----------------------------------


Focuri de armă pentru prinderea unui șofer fără permis, care a abandonat mașina și a fugit pe câmp, în Constanța. Ce au găsit polițiștii în autoturism 
Știri România
2024-01-13T17:38:50+02:00

Bărbatul, 33 de ani, nu deținea permis de conducere pentru nicio categorie de vehicule. Când un polițist i-a făcut semn să oprească, șoferul a luat-o pe un drum de pământ. A oprit după 5 kilometri și a fugit, însă a fost reținut după ce agentul a tras un foc de avertisment, relatează portalul local ReplicaOnline, care preia un comunicat al poliției constănțene.



Un agent al Serviciului Rutier IPJ Constanța a observat., sâmbătă, 13 ianuarie, în jurul orei 11.20, pe DC 47, între Izvoarele și Coslugea, un autoturism al cărui șofer a virat brusc pe un drum de pământ, la vederea autospecialei de poliție.
Polițistul a efectuat semnale acustice și luminoase, dar conducătorul auto și-a continuat deplasarea. Atenția îi fusese atrasă după ce a observat că, pe locul din pasagerului din dreapta, se află o femeie ce ţine în braţe un minor, de aproximativ un an.




După 5 kilometri, șoferul a abandonat autoturismul și a fugit, iar polițistul a pornit în urmărirea acestuia. A tras un foc de avertisment, în plan vertical, cu armamentul din dotare. Abia atunci s-a predat.
Individul nu deține permis de conducere pentru nicio categorie de vehicule, a precizat poliția.
În autoturism au fost descoperite un motor de barcă și mai multe recipiente cu miros de benzină, a căror proveniență nu a putut-o justifica. În cauză, cercetările continuă, fiind întocmit dosar penal. 










Urmărește-ne pe Google News




----------------------------------


Pensionara elvețiană în scaun cu rotile care a supraviețuit după ce a căzut pe șine și trenul a trecut peste ea: „Ca în filmele cu Tom Cruise” 
Știri Externe
2024-01-13T17:23:49+02:00

Marie-France E., 70 de ani, a căzut din scaunul cu rotile pe șine, în gara Kaiseraugst, cantonul elvețian Aargau. Un tren a trecut peste pensionară, însă femeia a supraviețuit, alegându-se cu o rană la cap și brațul drept rupt. „Am făcut cum am văzut în filmele de acțiune cu Tom Cruise”, a declarat fosta croitoreasă, pentru Blick.



Accidentul a avut loc marţi, 9 ianuarie, în gara Kaiseraugst, în apropiere de Basel, nord-vestul Elveţiei. „Am fost incredibil de norocoasă”, a explicat septuagenara, care se afla joi în spital. Singurele „dovezi” ale accidentului: un bandaj pe frunte și brațul drept imobilizat într-o fașă ghipsată. „Este de necrezut”, adaugă femeia.
„Am vrut să iau trenul spre casă”, spune Marie-France. Și-a condus scaunul cu rotile electric pe o rampă până la peronul 5. Când a ajuns acolo, „mănușa mea a rămas blocată între pedala de accelerație și marșarier. Scaunul a continuat să se miște, eu am fost aruncată pe șine”.





Am văzut că trenul expres vine spre mine. Și că nu va fi avea timp suficient să frâneze. Îmi mai rămăsese un singur lucru de făcut: să mă întind complet pe pietriș. Așa cum vezi în filme. Mi-am zis: Și eu pot face asta. La fel ca în filmele de acțiune cu Tom Cruise!
Marie-France E:
Trenul a lovit scaunul cu rotile, dar Marie-France E. a scăpat. „Probabil că a trecut peste mine timp de 20 de secunde”. Dar „nu i-a fost frică de moarte”, trenul era destul de sus deasupra ei. „M-am gândit: din fericire, nu este un tren de marfă. Atunci ar fi durat și mai mult”, adaugă femeia.




„După ce trenul a trecut peste mine, o tânără a venit curând la mine și m-a ridicat”, a spus pensionara. La scurt timp au sosit paramedicii și poliția. A fost dusă la spital. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Am făcut deja o operație la braț”, spune Marie-France E., care este văduvă, are un fiu și doi nepoți.
Ea și-a cerut scuze persoanei care a fost lovită de părți scaunului cu rotile lovite de tren și rănită ușor. 

Am avut cu mine o întreagă armată de îngeri păzitori în timpul acestui accident și mă bucur că încă nu mi-a sosit clipa.
Marie-France E:



Urmărește-ne pe Google News




----------------------------------


Antidepresive în perioada sarcinii și a alăptării? Ce spune o specialistă din Australia  
Știri Externe
2024-01-13T17:00:00+02:00

Mamele cu tulburări mintale, inclusiv cu depresie și anxietate, au de luat o decizie importantă în timpul sarcinii: dacă să urmeze sau nu un tratament medicamentos, cum ar fi cel cu antidepresive. O specialistă din Australia le recomandă să discute deschis cu un medic psihiatru despre ce e cel mai bine în cazul lor. 



Tulburările de sănătate mintală precum depresia și anxietatea le afectează deseori pe femei în timpul sarcinii, dar și după ce nasc, scrie, pentru publicația The Conversation, ginecologul Alka Kothari, profesoară la Facultatea de Medicină a Universității din Queensland, Australia.
Deși sunt studii care arată că afecțiunile psihice în perioada sarcinii cresc riscul de complicații pentru mamă și copil, sunt multe rețineri în rândul specialiștilor în ce privește administrarea de antidepresive în sarcină sau alăptare. 




Totuși, unii medici din Australia încearcă să facă o schimbare în comunitatea lor cu privire la folosirea antidepresivelor, scrie publicația The Sydney Morning Herald. „Dacă în timpul sarcinii ai o afecțiune mintală care nu este tratată sau dacă ți se întrerupe un tratament care funcționează bine, acest lucru va afecta mai mult sarcina decât continuarea tratamentului”, a declarat ginecologul Nisha Koht pentru publicația australiană. 
Beneficii și riscuri
Cum ar trebui să decidă femeile dacă să ia sau nu antidepresive în lunile de sarcină și ulterior? Este una dintre întrebările la care răspunde Alka Kothari, autoarea textului.




Ar trebui luate în considerare atât tratarea mamei, cât și prevenirea efectelor negative asupra copilului, notează aceasta. Prin urmare, este esențial ca pacienta să discute cu psihiatrul despre beneficiile și riscurile începerii sau continuării tratamentului cu antidepresive. Pentru femeile care iau deja antidepresive nu se recomandă, de obicei, întreruperea, mai ales că oprirea bruscă crește riscul de recidivă. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În plus, problemele de sănătate mintală ale mamei pot să aibă un impact negativ și asupra bebelușului – de la interacțiunea cu mama la dezvoltarea comportamentală și emoțională. 




„Continuarea alăptării cu antidepresive este probabil cea mai bună decizie, având în vedere cantitatea mică de medicamente la care sunt expuși sugarii prin laptele matern și avantajele alăptării pentru copii”, mai scrie Kothari.
Recomandări pentru medici
Un ghid recent despre îngrijirea sănătății mintale în perioada perinatală – în timpul sarcinii și în primul an după naștere – îi avertizează pe profesioniștii din sănătate în legătură cu posibilele pericole, dacă nu prescriu medicamentele necesare, printre care nașterea prematură și greutatea mică a bebelușului.  




Identificarea simptomelor de depresie și anxietate la femei în perinatal contează foarte mult, se mai precizează în ghid, astfel încât să înceapă un tratament cât mai curând. În prezent, multe femei însărcinate nu știu că au o afecțiune de sănătate mintală.
În funcție de simptome, opțiunile de tratament variază, amintește Kothari, de la grupurile de sprijin la intervențiile psihologice, cum ar fi terapia cognitiv-comportamentală, până la tratamentul medicamentos. 



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Medicul recunoaște că e firesc să își facă griji mamele în ce privește utilizarea medicamentelor în sarcină și în alăptare, din cauză ar putea să le provoace complicații copiilor. Dar subliniază că lipsesc dovezile solide în acest sens, datorită „limitărilor etice legate de testarea medicamentelor la femeile însărcinate”. 




Studiile de până acum au avut rezultate mixte, mai notează specialista. În timp ce unele cercetări nu au raportat nicio creștere a riscului de malformații congenitale la bebelușii femeilor aflate sub tratament, un studiu din 2013, de pildă, a demonstrat că pot să apară în unele cazuri malformațiile cardiace. 
„Este posibil ca femeile să fie reticente din cauza stigmatizării și a constrângerilor de timp”
Dintr-un studiu din 2019 al autoarei despre femeile însărcinate și serviciile de sănătate mintală perinatală reiese că doar o treime dintre acestea au acceptat o trimitere și mai puțin de jumătate s-au dus la programare. „Este posibil ca femeile să fie reticente din cauza stigmatizării, a constrângerilor de timp și a lipsei de sprijin social”. 




Specialista propune, de asemenea, o colaborare a medicilor cu viitoarele mame pentru a identifica soluțiile care ar funcționa pentru ele. De exemplu, vizitele la domiciliu din partea unui profesionist în sănătate mintală perinatală sau informații mai multe despre medicamente.



Urmărește-ne pe Google News




----------------------------------


„Un cofraj pentru cine semnează pentru Putin”. Oamenii din Melitopolul ocupat primesc ouă pentru susținerea candidaturii la prezidențiale a actualului lider de la Kremlin 
Știri Externe
2024-01-13T16:54:33+02:00

Locuitorii din Melitopolul ocupat temporar au primit un cofraj de ouă în schimbul semnăturii pentru candidatura lui Vladimir Putin la alegerile prezidențiale, scrie TSN, care îl citează pe Petro Andriușcenko, consilier în exil al primarului din Mariupol. 



Melitopol, al doilea oraș ca mărime din regiunea Zaporojie, a fost atacat de forțele ruse pe 25 februarie 2002 și capturat, după lupte grele, spre 1 martie. 
Administația rusă a anunțat acum că vor fi distribuite ouă, în supermarketul „Equator”, unde sunt liste pe care oamenii trebuie să semneze pentru Putin.
„Un cofraj de ouă pentru a-l susține pe liderul de la Kremlin”, a explicat Petro Andriușcenko, consilier în exil al primarului din Mariupol. 

Ouăle s-au scumpit cu peste 40%




Prețurile la ouă au crescut în Rusia cu peste 40% anul acesta. Procurorul general al Rusiei a anunțat că a cerut subalternilor săi să facă verificări la producători și comercianți, date fiind scumpirile.
Oferta de ouă ar putea crește grație importurilor din „țările prietenoase”, un termen folosit de Rusia pentru a desemna statele care nu au impus sancțiuni împotriva sa din cauza declanșării invaziei din Ucraina.
Pe 14 decembrie, situația a fost discutată și la „Linia directă” a lui Vladimir Putin, după ce o pensionară din Krasnodar l-a întrebat pe „președintele ei iubit” de ce s-au scumpit ouăle în Rusia.




„Regret și îmi cer scuze, e un eșec în activitatea guvernului”, a recunoscut liderul de la Kremlin.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Patru producători din Rusia sunt acuzați că s-au înțeles pentru stabilirea prețului ouălor, la doar o zi după ce Putin a fost întrebat despre scumpirea lor.
Fostul deputat Ghenadi Șiriaev, proprietarul fermei de păsări Tretiakov, unul dintre cei mai mari producători de ouă din Rusia, a supraviețuit unei tentative de asasinat, pe 27 decembrie, la Borisoglebsk, în regiunea Voronej, vestul țării.




Putin are peste 1,8 milioane de semnături și îi trebuie doar 300.000
Peste 1,8 milioane de semnături au fost strânse în toată Rusia în favoarea candidatului pentru un nou mandat prezidențial Vladimir Putin, a informat vineri, 12 ianuarie, site-ul campaniei electorale a lui Putin.
Conform legislației ruse, candidații care nu reprezintă niciun partid politic trebuie să adune cel puțin 300.000 de semnături în favoarea candidaturii lor.
Actualul șef al statului, Vladimir Putin, care candidează în calitate de autonominalizat, a depus documente la Comisia Electorală Centrală, iar acum se strâng semnături în sprijinul său.




La alegerile din 2018, candidatura lui Putin a fost susținută de peste 1,6 milioane de semnături. 
Alegerile prezidențiale de anul acesta în Rusia vor avea loc în perioada 15-17 martie.



Urmărește-ne pe Google News




----------------------------------


Un român a fost arestat după ce a vandalizat statuia Fecioarei Maria din orașul maghiar Dunavecse. Atacul din noaptea de Revelion a fost filmat | VIDEO 
Știri Externe
2024-01-13T16:30:46+02:00

Parchetul Kunszentmiklós a propus arestarea românului care, în noaptea de Revelion, a vandalizat statuia Fecioarei Maria din Dunavecse, oraș maghiar din județul Bács-Kiskun, centrul Ungariei, informează portalul maghiar Heti Világgazdaság. Judecătoria Kecskemét a dispus arestarea bărbatului pentru o lună, suspectul a făcut apel.



Individul este acuzat de vandalism și distrugerea unui obiect de venerație religioasă. El a fost identificat după ce atacul lui a fost filmat de o cameră de supraveghere.

Românul nu este la primul atac. Anul trecut, în mai, vandalizase statuia: i-a zdrobit capul, i-a rupt complet brațul stâng și a călcat în picioare bucățile sparte.
După ce statuia religioasă a fost restaurată și urma să fie sfințită, bărbatul i-a spart din nou capul cu un obiect necunoscut, în zorii nopții de Anul Nou.




Motivația actelor lui nu a fost precizată.

„Să ne rugăm pentru pace, vindecarea sufletelor și minților bolnave și biruința inimii Neprihănite Maria”, a transmis Parohia Romano-Catolică din Dunavecse.



Urmărește-ne pe Google News




----------------------------------


Cum a recondiționat un român o casă în paragină cumpărată „mai mult pentru pământ și locație”. „Aveți mâini de aur” 
Știri România
2024-01-13T16:25:29+02:00

Un român a relatat pe un grup de Facebook cum a reușit să renoveze o casă veche de la țară, cumpărată în urmă cu trei ani. Transformarea a surprins internauții, care au apreciat rezultatul final.



„În urmă cu aproximativ trei ani am cumpărat o casă la țară. A fost o achiziție din impuls, văzut-cumpărat, fără să am un plan sau o idee despre ce o să fac acolo. A fost mai mult pentru pământ și locație, în speranța să pot să merg în weekend la iarbă verde”, a scris Cristian Velțan, cel care și-a împărtășit experiența, pe grupul de Facebook „Mutat la țară – viața fără ceas”.
Bărbatul a povestit că, după ce a cumpărat-o casa, a început să facă lucrări de recondiționare. În postarea sa, însoțită de mai multe poze, el nu nu precizează locul exact în care se află locuința, ci doar județul – Bistrița. 




„Nu știu de ce m-a prins «flama» după ce am cumpărat-o și am început lucrul la casă, curte, gradină. Cu puține cunoștințe în domeniul construcțiilor, m-am apucat de treabă. Ce a ieșit se poate vedea în poze. Nu știu cât de bine e, dar pentru noi e perfect!”, a mai povestit bărbatul, care a atașat mai multe fotografii cu casa înainte de lucrări și la finalul lor.
VEZI GALERIA  FOTOPOZA 1 / 12







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Val de comentarii după recondiționarea casei
Postarea a fost apreciată de circa 9.000 de oameni și a strâns peste 700 de comentarii.
„Minunat… Dacă cei care au posibilități materiale, ar adopta o asemenea căsuță, satul românesc ar fi salvat!”, a scris un utilizator.
„Doamne, oameni buni, operă de artă ați făcut! Minunat, felicitări, și să vă bucurați mult de tot ce ați realizat!”, a scris altă persoană.
„Extraordinar ce ați reușit să faceți acolo! N-ai fi zis că se mai poate face ceva din acea căsuță veche. Ați avut o intuiție bună, curaj și putere de muncă”, a scris altul.




„Uau… de poveste! Feeeelicitări! S-o stăpâniți sănătoși și să vă bucurați de tot ce-ați reușit să faceți!”, a scris alt internaut.
„Omul sfințeste locul! Felicitări, aveți mâini de aur!”, a mai scris altul.



Urmărește-ne pe Google News




----------------------------------


Pedeapsă fără precedent pentru un șofer care a condus băut și a ucis doi oameni, în baza legii Anastasia 
Știri România
2024-01-13T15:45:05+02:00

Magistraţii de la Tribunalul Neamţ au pronunțat joi, 11 ianuarie, cea mai grea pedeapsă - de 13 ani și șase luni de închisoare - în cazul unui șofer care, băut fiind, a provocat un accident soldat cu doi morţi, în comuna Secuieni din județul Neamț, transmite Adevărul.



Accidentul a avut loc pe 29 septembrie 2019, în jurul orei 22:40, în localitatea Butnăreşti din comuna Secuieni.
Șoferul condamnat, pe nume Vasile Manolache, pe atunci în vârstă 29 de ani, s-a urcat băut la volan și a luat cu el în mașină patru prieteni. Într-o curbă la dreapta, el a pierdut controlul volanului, a ajuns pe contrasens, s-a izbit de un cap de pod și s-a oprit cu mașina într-un copac.
În urma impactului, au murit pe loc doi dintre pasageri: Ionuţ Tănase, de 31 de ani, subinspector la Serviciul de Investigare a Criminalităţii Economice de la Poliţia Roman, şi Ioan Bădărău, de 29 de ani, fiul unui şef de post din zonă.




Șoferul și alte 2 persoane din mașină au fost rănite grav și transportate la spital.
Șoferul nu a putut fi testat alcoolscopic imediat după accident din cauza stării sale de inconștiență, dar probele biologice prelevate ulterior au indicat că era băut.
Acum, la peste 4 ani de la accident, șoferul a primit o pedeapsă de peste 13 ani de detenţie, aceasta fiind cea mai mare hotărâtă într-un dosar care priveşte vinovăţia unui inculpat dintr-un caz de accidente rutier cu morţi şi răniţi.




„Constată că infracţiunile deduse judecăţii sunt concurente şi (…) aplică inculpatului pedeapsa cea mai grea, de 13 ani închisoare, la care adaugă sporul obligatoriu de 6 luni, reprezentând o treime din cealaltă pedeapsă cu închisoarea, stabilită în cauză, urmând ca inculpatul Manolache Vasile Dionisie, să execute pedeapsa rezultantă“, se indică în sentinţa Tribunalului Neamţ.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Sentința nu e definitivă și poate fi atacată cu apel în termen de 10 zile de la comunicare.




În plus, instanța a decis ca acestuia să i se interzică dreptul de a conduce orice fel de vehicule, pe o perioadă de 4 ani după executarea pedepsei.
Această sentință vine în contextul promulgării Legii „Anastasia”, care prevede că șoferii care se urcă la volan sub influența alcoolului sau a drogurilor ori fără permis de conducere și fac accidente mortale ajung direct la închisoare.
Citește și: Cine a fost Anastasia, fetița după care a fost denumită legea care îi înfundă pe criminalii de la volan. „Sper să-i pună pe mai mulți șoferi pe gânduri”



Urmărește-ne pe Google News




----------------------------------


Un căpitan al marinei ruse a fost găsit mort de frig, în casa sa din Sankt Petersburg: „Compania electrică l-a lăsat fără curent” 
Știri Externe
2024-01-13T15:42:33+02:00

Vladislav Șevașkevici, 60 de ani, căpitan în marina rusă, a fost găsit înghețat în casa sa din districtul Viborg din Sankt Petersburg, pe 3 ianuarie, a anunțat familia, scrie portalul 78.ru și ziarul Blesk.



Șevașkevici a murit înghețat în propria casă, după ce i-a fost întreruptă alimentarea cu energie electrică, a declarat familia sa pentru presa rusă.
Cumnatul său, Oleg, a declarat că întreruperile de curent în zonă au început pe 29 decembrie. Compania de electricitate a spus că incidentul s-a datorat zăpezii care atârnă pe firele de alimentare, dar localnicii au precizat că nu a căzut zăpadă în zonă pentru mai multe zile la rând.
Oleg l-a invitat pe Șevașkevici la el acasă, pentru ajunul Anului Nou, dar căpitanul refuzat, spunând că speră că electricitatea va fi restabilită în curând.




După ce nu a mai dat de el 3 zile, l-a găsit în „casa plină de țurțuri”. „Compania electrică știa că vor fi întreruperi în regiune, dar a amânat reparațiile și l-a lăsat fără curent”, a acuzat cumnatul Oleg.
La începutul săptămânii trecute, directorul Uzinei Specializate de Muniții Klimovsk, șeful cazanelor acesteia și șeful adjunct al administrației orașului Podolsk au fost reținuți, au declarat anchetatorii ruși, după ce o defecțiune mecanică a lăsat 22.000 de oameni fără încălzire într-o suburbie a Moscovei.





Președintele rus Vladimir Putin a ordonat naționalizarea fabricii, după ce o conductă spartă a lăsat fără încălzire mii de reședinte, în timp ce temperaturile au scăzut sub zero.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Locuitorii din Podolsk, 37 de kilometri sud de Moscova, au protesta în piața centrală, unde au cerut să fie pedepsiți vinovații.
Moscova a avut temperaturi nocturne în jur de -25 °C și -20 °C ziua.
Foto cu caracter ilustrativ



Urmărește-ne pe Google News




----------------------------------


Euroins a pierdut și ultima cale de atac: Înalta Curte a menținut decizia ASF care a dus la declanșarea falimentului 
Știri România
2024-01-13T15:37:03+02:00

Înalta Curte de Casație și Justiție a respins definitiv, joi, 11 ianuarie, recursul formulat de compania bulgară după ce Curtea de Apel București a respins cererea de anulare a deciziei ASF prin care a fost retrasă licența de funcționare a Euroins România.



Înalta Curte a pus punct final procesului prin care grupul bulgar Eurohold a încercat să invalideze decizia Autorității de Supraveghere Financiară (ASF), care în martie 2022 a decis să retragă licența de funcționare a Euroins din cauza problemelor de solvabilitate ale companiei. 
ASF indica la acel moment „o gaură” de peste 400 de milioane de euro în dreptul companiei care deținea poziția de lideră pe piața asigurărilor obligatorii auto (RCA).
„Respinge excepţia nulităţii recursului incident invocată de recurentele-reclamante. Respinge recursul principal declarat de reclamantele Euroins România Asigurare Reasigurare S.A., prin lichidator judiciar provizoriu CITR Filiala Bucureşti SPRL şi Euroins Insurance Group AD şi recursul incident declarat de pârâta Autoritatea de Supraveghere Financiară împotriva sentinţei nr. 745 din 27 aprilie 2023 a Curții de Apel Bucureşti – Secţia a IX-a contencios administrativ şi fiscal, ca nefondate. Definitivă. Pronunţată prin punerea soluţiei la dispoziţia părţilor de către grefa instanţei, conform art. 402 Cod procedură civilă, astăzi, 11 ianuarie 2024”, se arată în comunicarea de pe portalul ICCJ..




Într-un alt dosar aflat pe masa judecătorilor români, lichidatorul judiciar al Euroins, CITR, a cerut anularea contractului prin care, cu puțin timp înainte de decizia ASF de ridicare a licenței, compania a transferat către grupul din Bulgaria activele deținute în România.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Grupul Eurohold a amenințat totodată că va declanșa un proces internațional și a cerut despăgubiri în valoare de 500 de milioane de euro din partea guvernului de la București.



Urmărește-ne pe Google News




----------------------------------


NASA a prezentat prototipul lui X-59, un avion supersonic „silențios”. La ce viteză ajunge 
Știri Externe
2024-01-13T15:24:40+02:00

Agenţia Spaţială Americană (NASA) a prezentat noul său avion supersonic X-59 pentru prima dată în faţa publicului în cadrul unui eveniment care a avut loc vineri, 12 ianuarie, informează agenția DPA, preluată de Agerpres.



Avionul, care are o lungime de aproximativ 30 de metri, un fuzelaj ascuţit în partea din faţă şi o anvergură a aripilor de aproximativ 10 metri, a fost prezentat la un centru deţinut de contractorul din domeniul apărării Lockheed Martin în Palmdale, un oraş din statul american California.
Aeronava este piesa centrală a unui proiect al NASA, denumit „Quesst” (Quiet SuperSonic Technology). Primele teste de zbor deasupra unor regiuni selectate din Statele Unite sunt planificate pentru sfârşitul acestui an, în timpul cărora vor fi colectate date suplimentare.




Vicepreşedintele NASA, Pam Melroy, a descris aeronava ca fiind „o altă bijuterie în coroana NASA”.
Ceea ce este special la X-59 este faptul că aeronava americană ar trebui să fie capabilă să zboare fără să producă o explozie supersonică.
X-59. Foto: nasa.gov




Când se zboară supersonic, viteza aerului este mai mare decât viteza sunetului în vecinătatea aeronavei. Dacă o aeronavă trece de bariera sunetului în aer, se produce o bubuitură foarte puternică, denumită „boom sonic”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Administraţia Federală pentru Aviaţie din Statele Unite (FAA) a interzis toate zborurile supersonice civile deasupra teritoriului american până la noi ordine.
X-59 este proiectat să zboare la o altitudine de aproximativ 16 kilometri cu o viteză de 1.500 de kilometri pe oră (de 1,4 ori viteza sunetului).





Lockheed Martin a primit aproximativ 250 de milioane de dolari de la NASA pentru a dezvolta această aeronavă.
Ultimele zboruri regulate supersonice cu pasageri la bord au avut loc în urmă cu aproximativ 20 de ani, când legendarele avioane Concorde efectuau curse pe rutele Paris-New York şi Londra-New York.
După un accident cu peste 100 de morţi produs la Paris în 2000, operaţiunile au fost întrerupte în 2003.
În afară de NASA şi Lockheed Martin, şi alte companii lucrează în prezent la proiecte ce vizează revenirea în actualitate a avioanelor cu reacţie supersonice. 
Foto: Profimedia



Urmărește-ne pe Google News




----------------------------------


Daria, un model plin de tatuaje, a fost arestată de autoritățile din Polonia pentru spionaj pentru KGB-ul din Belarus: „S-a lăudat cu ce face la o beție” 
Știri Externe
2024-01-13T15:13:15+02:00

Serviciile de securitate poloneze au arestat-o, pe 9 ianuarie, pe Daria Ostapenko, 36 de ani, un model belarus cu cont pe platforma cu conținut pentru adulți OnlyFans pentru spionaj, după ce ar fi mărturisit prietenilor ei sub influența alcoolului, relatează Onet și Zerkalo.



Ostapenko a câștigat bani ca model pe Only Fans, o platformă cu conținut plătit și, din acest acest motiv, a devenit extrem vulnerabilă la recrutare, deoarece autoritățile din Belarus ar fi putut să o acuze pe baza legilor extrem de stricte privind prostituția și pornografia.

Am decis să-mi fac primul tatuaj la vârsta de 23 de ani. Și treptat mi-am „umplut” corpul cu tot mai multe modele noi – pe brațe, picioare, stomac… În februarie trecut, mi-am „acoperit” complet spatele.
Daria Ostapenko, într-un interviu pentru portalul Zerkalo:




Surse autorizate raportează că Ostapenko, născută în Baranovici și medic veterinar ca pregătire, a început coopereze cu KGB, serviciul de securitate din Belarus, încă din 2017.
Sub acoperirea de „activistă”, Daria a devenit cunoscută printre persoanele implicate în opoziția democratică. A căutat și s-a împrietenit cu membri radicali ai opoziției care au încercat să răstoarne regimul Lukașenko.
Anul trecut, agenta a trecut la „alt nivel”: a plecat în Polonia, mai întâi a venit la Varșovia, apoi s-a mutat în Lodz. Ea s-a infiltrat printre membrii diasporei belaruse.




Ostapenko a încercat să stabilească contacte cu activiști din diaspora, să pătrundă în organizațiile de conducere din Polonia, colectând informații despre activitățile opozanților regimului de la Minsk.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cariera spioanei s-a prăbușit din cauza propriei ei greșeli. „S-a lăudat cu ce face la o beție”, a explicat un denunțător. În timp ce era sub influența alcoolului, la o petrecere, ea le-a dezvăluit prietenilor săi că lucrează pentru serviciile de securitate din Belarus. Iar aceștia au alertat autoritățile.




În aceeași zi, Daria a fost arestată. Pe telefonul ei, Agenția de Securitate Internă a găsit dovezi ale comunicării cu ofițerii de informații din Belarus.
În acest moment, Daria Ostapenko este în detenție. Ea riscă de la 5 la 30 de ani de închisoare.
VEZI GALERIA  FOTOPOZA 1 / 3



Urmărește-ne pe Google News




----------------------------------


Norvegia va permite depozitarea deșeurilor miniere în fiorduri. Care sunt riscurile pentru mediu 
Știri Externe
2024-01-13T15:05:53+02:00

Norvegia va permite depozitarea deșeurilor miniere în fiordurile sale, după ce guvernul a câștigat un proces împotriva organizațiilor de mediu care încercau să blocheze acest plan, potrivit The Guardian.



După o dispută care a durat 15 ani, compania privată Nordic Mining a primit undă verde pentru a depozita 170 de milioane de tone de deșeuri miniere pe fundul fiordului Førde, ceea ce, potrivit criticilor, va amenința viața marină și va pune în pericol biodiversitatea.
Norvegia se alătură doar altor două țări – Papua Noua Guinee și Turcia – care încă acordă noi licențe pentru eliminarea deșeurilor marine.
Instanța a obligat Prietenii Pământului, filiala din Norvegia și Natura și Tineretul, cele două organizații de mediu care au intentat procesul, să plătească cheltuieli de judecată de aproximativ 127.000 de euro.




Acestea ar mai putea să ducă cazul la Curtea de Apel, dar spun că resursele lor sunt în prezent prea reduse pentru a continua lupta, deși speră să obțină sprijin extern.
Truls Gulowsen, șeful organizației Prietenii Pământului, a declarat: „Acest lucru contravine Convenției de la Aarhus, care prevede că accesul la justiție în probleme de mediu nu trebuie să fie prohibitiv din punct de vedere financiar. Pur și simplu nu avem banii necesari pentru a continua cazul în acest moment”.




El a declarat că verdictul ar putea descuraja viitoarele procese care vizează protejarea mediului împotriva forțelor comerciale.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Criticii au acuzat guvernul că și-a ignorat propriii consilieri, Institutul Norvegian de Cercetări Marine.
Nordic Mining va extrage granat, un mineral unic folosit ca abraziv, și rutil, un mineral oxid compus din dioxid de titan, care este folosit, printre altele, în vopsele, produse cosmetice, implanturi medicale și articulații artificiale.
Compania a primit permisiunea de a elimina 4 milioane de tone de deșeuri pe an, dar directorul executiv al Nordic Mining, Ivar S. Fossum, a declarat că intenționează să elimine 1,2 milioane de tone pe an. Zona desemnată pentru eliminare este de 4 km pătrați, acoperind 4% din fundul fiordului.




La începutul acestei săptămâni, Norvegia s-a confruntat cu critici după ce parlamentul a votat pentru a permite exploatarea minieră comercială la mare adâncime pe fundul mării sale, în ciuda avertismentelor că aceasta ar putea fi devastatoare pentru viața marină.



Urmărește-ne pe Google News




----------------------------------


Manifestație pro-Palestina în București. Participanții au avut tobe şi fluiere, iar alţii au afişat pancarte: „Opriţi masacrul din Gaza” 
Știri România
2024-01-13T14:41:00+02:00

Câteva sute de persoane au participat, sâmbătă, în Piaţa Universităţii din Bucureşti, la un miting de solidaritate cu poporul palestinian, ulterior plecând în marş până în Piaţa Victoriei, potrivit Agerpres.



Participanţii au purtat steaguri palestiniene şi au scandat lozinci precum: „Free Palestine”, „O dorinţă sinceră: opriţi masacrul din Gaza”, „Nu scuzaţi un genocid, veţi avea de suferit”, „Palestina nu ceda, Gaza nu o vom lăsa”, „Salvaţi copiii din Gaza”, „Libertate”, „Vrem dreptate”.
Unii dintre aceştia au avut tobe şi fluiere, iar alţii au afişat pancarte cu mesaje în limbile română şi engleză: „Opriţi genocidul în Gaza”, „Libertate pentru poporul palestinian”.





UPDATE ora 17:18: Manifestanții pro-Palestina au mers în coloană spre Piața Univeristății, însoțiți de jandarmi, acolo unde s-a desfășurat etapă a manifestației.
VEZI GALERIA  FOTOPOZA 1 / 6
***
Știrea inițială: Jandarmeria a transmis participanților la manifestația pro-Palestina să respecte indicațiile forțelor de ordine și să nu promoveze în public antisemitismul, potrivit HotNews. Oamenii s-au adunat la ora 14:00 la Piața Universității.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


VEZI GALERIA  FOTOPOZA 1 / 7
Potrivit unui comunicat al Jandarmeriei Capitalei, citat de Agerpres, manifestația a fost declarată şi avizată în cadrul Comisiei de Avizare a Cererilor de Organizare a Adunărilor Publice din Primăria Municipiului Bucureşti.




Programul stabilit de organizatori:

între orele 14.00 și 14.30, adunarea participanţilor în Piaţa Universităţii – esplanada TNB;


între orele 14.30 și 15.15, adunare publică în Piaţa Universităţii – esplanada TNB;


între orele 15.15 și 16.15, deplasare pe trotuar, pe traseul: esplanada TNB – bd. Nicolae Bălcescu – bd. Gheorghe Magheru – Piaţa Romană – bd. Lascăr Catargiu – traversare pe la trecerea de pietoni de la intersecţia cu str. Sevastopol – deplasare pe trotuarul de pe partea stângă până la intersecţia cu Calea Victoriei – traversare Calea Victoriei, traversare spre Muzeul Grigore Antipa – Piaţa Victoriei – alveola media (punct final);






între orele 16.15 și 16.45, adunare publică în Piaţa Victoriei – alveola media;




Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”



între orele 16.45 și 17.00, defluirea totală a participanţilor.

Jandarmeria Capitalei recomandă persoanelor care vor participa la această manifestaţie, dar şi celorlalţi cetăţeni să aibă un comportament adecvat și să respecte indicațiile jandarmilor.
De asemenea, din raţiuni de siguranţă publică, Jandarmeria le solicită participanţilor să nu vină cu bagaje sau genţi voluminoase.
„În conformitate cu prevederile legale, participanţii la adunările publice trebuie să respecte recomandările făcute de organizator, împuterniciţii acestuia sau organele de ordine, să se abţină de la acţiuni de natură a împiedica desfăşurarea normală a adunărilor publice şi să nu incite la asemenea acţiuni prin viu grai sau alte mijloace audiovizuale”, menţionează DGJMB.




Jandarmeria Capitalei mai aminteşte că, în conformitate cu prevederile Legii 157/2018, promovarea în public, în orice mod, a ideilor, concepţiilor sau doctrinelor antisemite constituie infracţiune şi se pedepseşte cu închisoare de la 3 luni la 3 ani şi interzicerea unor drepturi.
Mai mulți participanți la mitingurile pro-Palestina, care au avut loc în luna noiembrie, spun că li s-a interzis accesul cu anumite mesaje, că au fost duși la secția de poliție sub suspiciunea de a fi comis acte antisemite sau că reprezentanți ai Poliției i-au contactat personal pentru discuții private, potrivit relatărilor făcute pentru Libertatea.



Urmărește-ne pe Google News




----------------------------------


Un băiat român de 14 ani a fost împușcat mortal la metroul din Roma, în urma unui scandal 
Știri Externe
2024-01-13T14:38:39+02:00

Ivan Alexandru, un român în vârstă de doar 14 ani, a fost ucis, vineri noapte, în parcarea stației de metrou Pantano, terminus al liniei C de metrou din Roma, relatează Corriere della Sera și Fanpage.it, citate de Știri Diaspora.



Băiatul, care potrivit primelor informații a fost împușcat în abdomen și în picior, a murit la scurt timp după sosirea echipajelor medicale.
Potrivit unei prime reconstituiri, băiatul se afla împreună cu câțiva prieteni când s-au confruntat cu un alt grup de tineri. Între cele două grupuri a urmat o ceartă, care a culminat cu crima.
Anchetatorii încearcă, de asemenea, să obțină o confirmare prin intermediul imaginilor de pe camerele de supraveghere din interiorul și exteriorul gării, care ar fi putut surprinde ceea ce s-a întâmplat, de fapt, în parcare.




În acest moment nu este exclusă o reglare de conturi între bandele de tineri, din motive legate de droguri. 
Potrivit unor martori, victima s-ar fi certat cu rivalii săi într-un bar. Două ore mai târziu, el și membrii celeilalte bande ar fi stabilit să se întâlnească pentru a se lămuri pe Casilina, în parcarea metroului Pantano, unde a avut loc apoi crima.
Carabinierii de la Unitatea de Investigații din Frascati au efectuat o serie de verificări și inspecții în zona în care a fost ucis adolescentul de 14 ani, în căutarea oricăror urme lăsate de criminal. 




Grupul rival ar fi fugit imediat după incidentul armat.
FOTO: Hepta



Urmărește-ne pe Google News




----------------------------------


Bloggerul american deținut în Ucraina a murit în arest. Ce i se reproșa și de ce a sărit Elon Musk în apărarea sa 
Știri Externe
2024-01-13T14:37:01+02:00

La mai mult de jumătate de an de la reținerea lui pentru propagandă rusească și susținerea invaziei rusești în Ucraina, bloggerul american Gonzalo Lira a decedat în arest, a confirmat Departamentul de Stat al SUA, scrie agenția de stat rusă Tass.



Informația a fost publicată anterior de către fostul jurnalist american Tucker Carlson, concediat de Fox News. Acesta era un susținător al lui Gonzalo Lira, alături de Elon Musk. Cei doi l-au descris ca „prizonier politic”, pedepsit doar pentru că și-a exercitat libertatea de exprimare și l-a criticat pe Zelenski, conform Business Insider.
Carlson a scris pe X (fostul Twitter) că, în ciuda cetățeniei americane a lui Lira, administrația americană „a susținut în mod clar încarcerarea și torturarea sa”, mai precizează TASS. 




Musk a scris în decembrie că detenția lui Lira „nu este în regulă” și l-a etichetat pe președintele Joe Biden în postări de pe X. 
Gonzalo Lira a fost reținut în mai anul trecut de către SBU (Serviciul de Securitate al Ucrainei), pentru răspândirea de propagandă rusească și pentru susținerea războiului Rusiei împotriva Ucrainei. 
Elon Musk a scris în decembrie că detenția lui Lira „nu este în regulă” / Hepta




Cine era Gonzalo Lira
Fost coaching de dating pe YouTube, devenit ulterior propagandist rus, Gonzalo Lira locuia de mai mulți ani în Harkov, Ucraina, scrie Business Insider. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Era căsătorit cu o ucraineană și avea dublă cetățenie, americană și chiliană. Pseudonimul lui era „Coach Red Pill” (Antrenorul Pastila Roșie). 

Pastila Roșie e o referință la o metaforă din filmul Matrix, unde personajul principal poate să aleagă între a afla adevăruri potențial neplăcute – luând pilula roșie – și a reveni la viața obișnuită – luând pilula albastră. Termenul a fost preluat de către subculturile online care promovează misoginismul și se opun feminsimului, explică Business Insider.





Gonzalo Lira a devenit cunoscut pe YouTube unde posta videoclipuri cu sfaturi despre relații amoroase, păreri despre relații și viață, dar și opinii controversate despre femei. Între timp, YouTube a eliminat aceste videouri, scrie publicația Kyiv Post. 
Gonzalo Lira, captură dintr-un video YouTube




După invazia Rusiei în Ucraina, Gonzalo Lira s-a reprofilat și a început să posteze despre război, pe platforme precum YouTube, Telegram sau Twitter. 



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Bloggerul a negat crimele de război comise de Rusia și a descris invazia Ucrainei ca fiind „una dintre cele mai strălucite invazii din istoria militară”. A calificat guvernul lui Zelenski drept un „regim neonazist”, iar pe el l-a numit „capul de cocaină al Kievului”, arată Business Insider.  
De asemenea, Lira a filmat videoclipuri cu soldați ucraineni în care i-a insultat și a încercat să le arate fețele, publicând apoi videoclipurile pe rețelele de socializare, conform Spravdi, un departament al guvernului ucrainean care luptă împotriva dezinformării, citat de Business Insider. 




De ce a fost reținut bloggerul de SBU
Pe 1 mai 2023, Serviciul de Securitate al Ucrainei (SBU) l-a arestat pe youtuberul american Gonzalo Lira la domiciliul său din Harkov, Ucraina, sub acuzația de răspândire de propagandă prorusă.
Ulterior, acesta a fost plasat în arest la domiciliu, pe timpul procesului său. În vara trecută a fost arestat a doua oară, după ce ar fi încercat să fugă din Ucraina în iulie, arată Kyiv Post. 
Când a încercat să fugă, Lira a făcut o postare lungă pe X care conținea diverse acuzații, inclusiv că alți deținuți l-au bătut, la instrucțiunile autorităților ucrainene, dar și că SBU ar fi extorcat bani de la el.



Urmărește-ne pe Google News




----------------------------------


Alegerile din Taiwan transmit un mesaj clar Chinei. Actualul vicepreședinte, care vrea o separare de politica Beijingului, câștigător 
Știri Externe
2024-01-13T14:15:00+02:00

Lai Ching-Te va fi următorul președinte al Taiwanului după ce a triumfat într-un scrutin care a fost urmărit cu atenție la Beijing, Washington și în restul lumii, de teama izbucnirii unui nou conflict, scriu BBC, New York Times și Reuters. Promotor al unei separarări de politica Beijinului, el a învins doi contracandidați care erau în favoarea unei apropieri de China.



UPDATE ora 14.50. Lai a spus, în primul discurs după câștigarea alegerilor, că este „hotărât să protejeze Taiwanul de amenințările și intimidarea continuă din partea Chinei” și că va menține situația actuala a țării. Menținerea păcii și stabilității în strâmtoarea Taiwan este o responsabilitate importantă, a spus el, adăugând că guvernul său „va folosi dialogul pentru a înlocui confruntarea” în relațiile cu China.
În campania electorală, China a îndemnat populația din Taiwan să nu-l voteze pe Lai Ching-Te, pe care l-a catalogat drept „creator de probleme”.




„Prin acțiunile noastre, poporul taiwanez a rezistat cu succes eforturilor forțelor externe de a influența alegerile noastre. Avem încredere că numai oamenii din Taiwan au dreptul de a-și alege propriul președinte”, a spus Lai, în discursul de după câștigarea alegerilor.
„Vreau să mulțumesc poporului taiwanez pentru că a scris un nou capitol în democrația noastră. Am arătat lumii cât de mult prețuim democrația noastră. Acesta este angajamentul nostru neclintit”, a mai afirmat el. „Taiwanul a obținut o victorie pentru comunitatea democrațiilor”.




UPDATE ore 14.15. Actualul vicepreședinte Lai Ching-Te urmează să fie următorul președinte al Taiwanului ca urmare a votului de astăzi. Cei doi contracandidați și-au recunoscut înfrângerea și l-au felicit pentru victorie, relatează BBC.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Este o victorie importantă pentru partidul de guvernământ care obține un al treilea mandat consecutiv de președinție și un mesaj clar pentru China care s-a opus politicilor promovate de formațiune și a militat pentru o unificare cu insula.
În ultimii opt ani, Beijingul a fost extrem de critic față de actualul lider al Taiwanului, Tsai Ing-wen, dar Beijingul este îngrijorat că Lai va împinge limitele și va merge mai departe decât a făcut-o Tsai.




Susținătorii săi argumentează contrariul: adevăratul pericol, spun ei, este o președinție a actualei opoziții, ceea ce ar permite liderilor comuniști de la Beijing să împinge Taiwanul spre unificare cu China.
UPDATE ora 13.20: Dacă William Lai va menține acest avans de 9%, după publicarea rezultatelor oficiale, ar însemna o victorie substanțială pentru partidul de guvernământ, iar un al treilea mandat consecutiv de președinte pentru formațiune ar fi un rezultat istoric.
De asemenea, notează BBC, o victorie la această diferență ar fi o respingere absolută a presiunilor care vin de la Beijing și a propagandei împotriva lui Lai, pe care China l-au numit un „creator de probleme”.




UPDATE ora 12.50: Cu peste 50% din secțiile de votare care au raportat rezultatele votului, actualul vicepreședinte Lai Ching-Te în frunte cu aproape 42%. Rezultatul ar fi suficient pentru a fi ales președinte întrucât alegerile se desfășoară într-un singur tur de scrutin.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Rezultate parțiale după numărarea voturile din 54% din secțiile de votare Sursa: Bloomberg




Rezultatele sunt sărbătorite la sediul Partidului Democrat Progresist (DPP), actuala formațiune de guvernământ care vrea o desprindere de China. Potrivit BBC, atmosfera este foarte gălăgioasă în sediu unde sunt mii de persoane. De asemenea, în fața sediului se află circa 20.000 până la 30.000 de susținători.
UPDATE ora 11.40: Încă nu avem cifre oficiale privind rezultatul votului, dar toate posturile de televiziune majore îl pun pe Lai, actualul vicepreședinte al Taiwanului din partidul de guvernământ care militează pentru independență, pe primul loc cu un avans de aproximativ 4%.




Sondajele de opinie îl arătau la aproximativ 26% din votul popular, dar rezultatele timpurii îl arată la 29%.
Diferența dintre Lai (37%) și Hou (33%) rămâne relativ stabilă, ceea ce indică în continuare o victorie a Lai.
UPDATE ora 10.00: Secțiile de votare s-au închis oficial în Taiwan. Numărarea voturilor este așteptată să înceapă în curând, în timp ce la nivel internațional este așteptat rezultatul unuia dintre cele mai importante scrutinuri din lume.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


UPDATE 13 ianuarie ora 09.15: Noi provocări ale Chinei au fost anunțate de autoritățile din Taiwan chiar în ziua votului pentru viitorul președinte. Ministerul apărării din Taiwan a anunțat că a detectat opt avioane militare, dintre care unul a traversat zona de identificare a apărării aeriene din sud-vestul Taiwanului, începând în această dimineață, potrivit BBC.




Șase nave ale marinei chineze au fost văzute în jurul insulei, mai precizează ministerul într-un comunicat.
„Forțele armate au monitorizat situația și au însărcinat avioanele depatrulă aeriană de luptă, nave marine și sisteme de rachete terestre să răspundă acestor activități”, se arată în comunicat.
China a crescut presiunea militară asupra Taiwanului în lunile care au precedat scrutinul de astăzi.
***
Taiwanul își va alege sâmbătă un nou președinte, o mutare ce ar putea influența relațiile cu un Beijing tot mai beligerant, sporind sau poate reducând riscurile unei crize de amploare. Alegerile prezidențiale au loc în tandem cu cele parlamentare și vor stabili astfel cine va conduce insula în următorii patru ani.




În ultima perioadă, liderul Chinei Xi Jinping a afirmat în mod constant pretențiile Beijingului asupra insulei autonome, trimițând aproape zilnic avioane și nave de război în jurul ei.
În vreme ce și-a menținut „ambiguitatea strategică” în privința acestei chestiuni, Washingtonul a ajutat la consolidarea armatei Taipeiului, iar președintele Joe Biden a semnalat că SUA îl vor apăra în fața unui atac chinezesc.
Insula, care produce peste 90% din cele mai avansate microcipuri din lume, are o importanță semnificativă pentru economia globală.
Competiția electorală presupune o luptă între Partidul Democrat Progresist (DPP) aflat la guvernare, care a promovat independența Taiwanului, și Kuomintang (KMT), partidul naționalist aflat în opoziție, care favorizează o abordare mai conciliantă față de China.
Beijingul consideră că liderii DPP sunt separatiști și a sugerat că un vot pentru încă patru ani sub conducerea acestui partid ar însemna o alegere a războiului, în locul păcii. Observatorii consideră că China a încercat să influențeze campania, inundând rețelele sociale cu dezinformări pentru a reduce scorul forțelor pro-independență. 
Candidatul prezidențial al DPP, vicepreședintele Lai Ching-te, încearcă să obțină un al treilea mandat consecutiv la putere pentru partidul său, ceea ce niciun partid nu a mai reușit de când Taiwanul a adoptat alegerile prezidențiale directe în 1996.
Candidatul Partidului Naționalist din opoziție, Hou Yu-ih, încearcă să readucă partidul său la putere pentru prima dată din 2016. Un candidat nonconformist și terț, Ko Wen-je, din partea Partidului Popular (TPP) s-a concentrat mai mult pe probleme interne, promițând să zdruncine sistemul politic bipartit.
Câștigătorul este candidatul care va obține o majoritate simplă și va fi cunoscut tot sâmbătă, scrutinul fiind desfășurat într-un singur tur, scrie Reuters. Ulterior, șeful statului va nominaliza un premier care va forma guvernul. 
Primele estimări ar trebui să fie disponibile după închiderea urnelor, la ora locală 16.00 (10, ora României), urmând ca rezultatele oficiale să fie prezentate pe parcursul zilei. 
O luptă strânsă
Lai se află pe primul loc în sondaje, la o diferență de doar câteva puncte procentuale de rivalul său, ceea ce înseamnă că și Hou, candidatul naționalist, are o șansă importantă la victorie. Ko, al treilea om din cursă, a luat și el avânt, dar nu are o șansă semnificativă.
Relația cu China a fost un subiect major al campaniei din acest an, ca întotdeauna, dar problemele interne au devenit mai importante decât în alegerile trecute. Costul de trai este în creștere, generând nemulțumirea tinerilor, a căror rată de participare la vot – de obicei mult mai mică decât cea a persoanelor în vârstă – ar putea juca un rol decisiv.
Un veteran al politicii, medic la origine, Lai a promis să mențină strategia actualei președinte Tsai Ing-wen de a ține Beijingul la distanță, încercând în același timp să evite conflictele și să consolideze legăturile cu Statele Unite și alte state democratice.
De asemenea, el a oferit un pachet de politici, numit Proiectul național al speranței, care vizează modernizarea economiei taiwaneze și crearea de locuri de muncă mai bune pentru tineri.
Candidatul naționalist, Hou, este un fost șef al poliției și în prezent primar al orașului New Taipei. El a declarat că dorește să stabilizeze legăturile cu China, continuând în același timp să consolideze armata și să mențină legături strânse cu Washingtonul.
Hou acuză DPP că a pus în pericol securitatea Taiwanului deoarece nu a reușit să stabilizeze relațiile cu Beijingul.
Al treilea candidat, Ko, un chirurg care a fost anterior primar al orașului Taipei, este omul care va arbitra cursa celor doi. El s-a axat pe probleme de bază, cum ar fi locuințele, afirmând în același timp că va lua măsuri practice pentru a îmbunătăți legăturile cu China.
Chiar dacă Ko pierde, Partidul Popular ar putea obține suficiente locuri la parlamentare pentru a juca un rol influent în următoarea legislatură. Asta în condițiile în care este de așteptat ca DPP să-și piardă majoritatea pe care o deține în prezent.
Ce vor taiwanezii
Taiwanul este o democrație autonomă, dar nerecunoscută ca țară de majoritatea guvernelor, care mențin legături cu Beijingul. Acest statut nesigur înseamnă că poziția internațională a Taiwanului și relația sa cu China au în mod constant o relevanță deosebită în mintea alegătorilor.
Sondajele de opinie arată că majoritatea taiwanezilor sunt în favoarea menținerii status quo-ului ambiguu al insulei, pentru a nu risca furia Beijingului, prin urmărirea independenței directe. Cu toate acestea, sondajele indică, de asemenea, că tot mai puțini oameni cred în perspectivele unui acord pașnic cu China pe care ei l-ar putea accepta, scrie New York Times.
Înăsprirea controlului autoritar al Partidului Comunist Chinez asupra Hong Kong-ului a sporit scepticismul taiwanezilor față de Beijing. Toți cei trei candidați prezidențiali principali resping formula chineză „o țară, două sisteme”, utilizată în gestionarea Hong Kong-ului, și spun că vor proteja status quo-ul Taiwanului.
Lucrurile diferă în chestiunea diplomației și a comerțului.
Naționaliștii susțin că negocierile cu China și sporirea relațiilor comerciale cu Beijingul ar ține sub control riscurilor unui război. DPP susține că Taiwanul ar trebui să se concentreze pe extinderea comerțului și a legăturilor cu alte țări decât China, astfel încât să evite o dependență periculoasă.
Lai a declarat că dialogul cu Beijingul este posibil doar dacă Taiwanul este tratat cu „respect egal”.
În timp ce bătălia este în esență o luptă între forțele tradiționale ale DPP și KMT, Partidul Popular al lui Ko este un al treilea factor crucial, deoarece se dovedește a fi destul de atractiv pentru tinerii alegători. 
Stilul direct al fostului primar al Taipeiului și intenția sa de a spulbera dominația istorică a celor două partide i-au adus mult sprijin din partea unui grup demografic dezamăgit de clasa politică.
Miza pentru SUA și China
Cea mai sumbră întrebare care planează în mintea alegătorilor și a observatorilor este evidentă: Va exista un război?
De când Tsai a devenit președintă, în urmă cu opt ani, China a intensificat presiunea militară asupra Taiwanului. 
Avioanele și navele de război chinezești testează în mod regulat armata taiwaneză, erodând semnificația liniei mediane din strâmtoare, o graniță informală pe care forțele chineze rareori o treceau în trecut.
Xi a precizat de altfel că China își rezervă dreptul de a folosi forța pentru a cuceri Taiwanul dacă consideră că este necesar.
Puțini observatori cred totuși că o invazie din partea Chinei este iminentă.
Un lucru e clar totuși. Indiferent de cine câștigă alegerile, Beijingul va continua probabil să exercite presiuni asupra Taiwanului, dar este posibil să își extindă strategia.
China ar putea intensifica incursiunile militare. Ar putea, de asemenea, să propună un dezgheț al relațiilor, cu stimulente economice sau alte instrumente. 
Următorul președinte al Taiwanului va depune jurământul la 20 mai, iar China ar putea folosi perioada de până atunci pentru a-l testa pe noul lider.
Lai este cea mai mare preocupare a Beijingului. Oficialii chinezi îl caracterizează ca fiind un susținător nedemn de încredere al independenței Taiwanului.
Beijingul ar putea, de asemenea, să folosească efentuale sancțiuni economice, revocând concesiile tarifare acordate produselor taiwaneze, de exemplu. Sau ar putea căuta să racoleze mai mulți aliați din cele câteva țări care încă mai mențin legături diplomatice cu Taiwanul.
SUA ar putea de asemenea să își manifeste discret dorința de prudență, într-un moment în care se confruntă deja cu războaiele din Ucraina și Orientul Mijlociu.
Casa Albă a anunțat că va trimite în Taiwan, după alegeri, o delegație la nivel înalt, formată din foști înalți oficiali – un eveniment obișnuit de zeci de ani. China a răspuns îndemnând SUA să se „abțină de la intervenții” în afacerile Taiwanului.
O victorie a naționalistului Hou ar putea atrage o reacție mai caldă din partea Beijingului. China ar putea spune probabil că victoria este o critică a forțelor pro-independență. 
Dar Partidul Naționalist de astăzi nu este nici pe departe la fel de prietenos cu China ca în trecut. Hou a declarat că „nu va atinge problema unificării” cât timp va fi în funcție.
Orice calmare post-electorală a tensiunilor ar putea să nu dureze, chiar dacă Hou câștigă. Xi a numit unificarea Taiwanului cu China „o chestiune istorică inevitabilă”.
Iar tensiunile dintre SUA și China, care trec dincolo de chestiunea Taiwanului, fac ca pacea să fie din ce în ce mai greu de menținut.



Urmărește-ne pe Google News




----------------------------------


Maia Sandu, distinsă cu premiul „Timişoara pentru valori europene”: „Un vot de încredere în Republica Moldova și în cetățenii săi” 
Știri Externe
2024-01-13T14:05:07+02:00

Președinta Republica Moldova, Maia Sandu, a fost prezentă astăzi, 13 ianuarie, la Timișoara, unde a primit o distincție care onorează personalităţi recunoscute pe plan internaţional, care, cu determinare, curaj şi creativitate, promovează sau apără valorile europene în interiorul şi în afara Uniunii Europene, relatează publicația locală Tion.



Distincția „Premiul Timișoara Pentru Valori Europene” este înființată de municipiul Timișoara ca un simbol al viitorului pe care „nu îl putem modela decât împreună”, a spus primarul Dominic Friz. Distincția a fost acceptată de Maia Sandu în numele poporului din Republica Moldova.
„Sunt onorată să primesc acest premiu, pe care nu-l consider o recunoaștere personală, ci o apreciere pentru modul în care cetățenii Republicii Moldova își apără dreptul de a trăi în pace și democrație”, a declarat lidera de la Chișinău. „Primesc acest premiu ca un vot de încredere în Republica Moldova și în cetățenii săi de a duce până la capăt lupta pentru libertate”, a mai afirmat ea.




Cu această ocazie, ea a subliniat principalele pericole despre care a spus că nu se confruntă doar Republica Moldova, dar și Europa.
„Un război la hotarul nostru părea imposibil acum câțiva ani, dar iată că valorile umane au fost călcate în picioare. Populismul și minciuna devin tot mai atractive și pun în pericol valori importante – dezbaterea, încrederea în instituții și încrederea pe care o avem unii în alții”, a afirmat Maia Sandu.
Maia Sandu va candida în acest an pentru a obține un al doilea mandat de președintă a Republicii Moldova, dar a inițiat și un referendum privind apartenența țării la Uniunea Europeană.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Pentru ca binele să triumfe, este nevoie de eroi. Fiecare cetățean trebuie să devină un erou în perioada următoare. […] Libertatea noastră va fi în siguranță doar când Republica Moldova va face parte din Uniunea Europeană”, a completa președinta.
Premiul a fost acordat de un juriu format din:

Mircea Cărtărescu (București), scriitor;
Iulia Motoc (Haga), judecător al Curții Penale Internaționale;
Cristian Măcelaru (Köln), director muzical al Orchestrei Naționale a Franței;
Simona Miculescu (Paris), ambasador extraordinar și plenipotențiar, delegat permanent al României pe lângă UNESCO;
Anca Miruna Lăzărescu (München), regizoare și scenaristă;
Adriana Babeți (Timișoara), scriitoare și critic literar.




Urmărește-ne pe Google News




----------------------------------


Un nou episod în valul infecțiilor virale din România: suprapunerea virusurilor. Care sunt riscurile și cum ne putem proteja 
Știri România
2024-01-13T14:00:00+02:00

Libertatea a discutat cu Doina Azoicăi, profesor universitar, fostă președintă a Societății Române de Epidemiologie. Aceasta a explicat că gripa, infecțiile cu COVID-19 și virusul sincițial respirator au umplut spitalele, iar asocierile dintre aceste trei infecții virale cresc riscurile de a dezvolta forme grave, inclusiv la adulții sănătoși.



Spitalele din Iași sunt pline până la refuz de la începutul anului. Nu doar unitățile medicale de specialitate, care tratează inclusiv infecțiile sezoniere, precum Spitalul de Boli Infecțioase, dar și secțiile de terapie Intensivă și Unitățile de Primire ale Urgențelor sunt pline de cazuri de persoane cu infecții virale. Iar între acestea, au explicat specialiștii pentru Libertatea, se regăsesc și gripa, și COVID-19, dar cele mai periculoase forme sunt infectările cu virusuri multiple.




Deja Spitalul de Boli Infecțioase din Iași tratează primul caz din acest sezon de infecție cu gripă și COVID-19, însă prof. dr. Doina Azoicăi, fostă președintă a Societății Române de Epidemiologie, cadru didactic al UMF Iași, avertizează că sunt multiple combinații de virusuri și toate aduc riscuri crescute, în special pentru cei vulnerabili.
 Prof. dr. Doina Azoicăi | Foto: caspa.ro




„Suntem în plin sezon și e de așteptat ca situația actuală de creștere a infecțiilor acute de diverse etiologii să continue. Sigur că anul acesta și anul anterior, cei considerați postpandemici, sunt mai particulari, pentru că pe lângă riscurile de infecție cu virusul gripal și altele respiratorii a apărut și riscul infecției cu SARS-CoV-2. Au fost diagnosticate cazuri de infecții asociate, gripă + SARS-CoV-2, denumit «florona», dar în mod particular, postpandemic, se remarcă și coinfecțiile cu virusul respirator sincițial”, a precizat Doina Azoicăi pentru Libertatea.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Virusul respirator sincițial, un virus care afecta în special copiii și care era periculos de sine stătător, capătă valențe și mai complexe atunci când e luat alături de COVID-19 sau de gripă. 
Combinația de virusuri, periculoasă și pentru adulții sănătoși
Medicul explică faptul că este o particularitate epidemiologică ce poate afecta grav inclusiv adulții sănătoși, dar mai ales vârstnicii, care au sistemul imunitar slăbit.
„La copii, determină bronșiolită, infecții acute respiratorii, chiar cu forme medii și severe. La adulți, la fel: gradul de afectare pulmonară și mai ales a stării generale este semnificativ, de aceea riscul este considerat mai mare în prezent, pentru că pe lângă etiologia obișnuită la adult s-a mai suplimentat și acest risc legat de infecția cu virusul sincițial respirator”, a mai explicat prof. dr. Doina Azoicăi.




Nu există încă studii concrete care să arate că o infectare multiplă crește riscurile de dezvoltare a unor forme mai agresive sau de deces, dar medicul spune că, în mod sigur, această combinație va duce la afectarea suplimentară a stării generale a pacientului și va necesita o monitorizare mult mai atentă. Chiar și la persoanele care nu se știu cu probleme importante de sănătate.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Să știți că persoanele care sunt aparent sănătoase și fac infecția aceasta respiratorie pot să facă și forme ușoare, medii, dar și grave. Pandemia COVID-19 ne-a învățat că nu mai putem anticipa că doar cei care au comorbidități vor face formele foarte grave, nu mai putem spune asta. Am văzut și persoane tinere care s-au prăpădit după ce au făcut COVID-19. Dar da, sunt grupuri de persoane vulnerabile, în special bolnavii cronici, care au șanse mai mari să facă manifestări mai vizibile, care să necesite o monitorizare mai atentă”, a spus medicul epidemiolog.




Vaccinarea anti-COVID-19 trece la faza de doză unică
De aceea este important, explică specialista, să ne protejăm cu toții, indiferent dacă ne știm sau nu cu probleme de sănătate. Există vești bune în acest sens, arată Doina Azoicăi: începând cu 2023, s-a extins paleta persoanelor care pot beneficia de gratuitate sau de compensare pentru vaccinarea antigripală, iar chiar și adulții ce nu intră în aceste categorii pot să-și procure serul de la farmacii.
Mai mult, în Iași există și mai multe farmacii care și-au trimis angajații să facă cursuri specializate iar acum oferă, gratuit, și serviciul de administrare al vaccinului direct în farmacie. Prin urmare, cei care vor să se vaccineze antigripal și sunt dispuși să achite între 50 și 70 de lei pentru ser, pot să se imunizeze direct în farmacia de unde achiziționează vaccinul.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


„Nu este târziu nici acum”
Doina Azoicăi spune că perioada cea mai bună pentru imunizarea antigripală este octombrie-noiembrie, pentru ca organismul să aibă timp să dezvolte anticorpii necesari. „Dar nu este târziu nici acum”, subliniază epidemiologul.
Vaccinul COVID-19 se poate realiza în continuare gratuit în România, ba mai mult, de acum se face în flacon tip monodoză.
„Nu mai trebuie să așteptați să se găsească alte cinci persoane la același medic de familie ca să se deschidă un flacon cu șase doze și să nu se piardă nimic. Acum, cine dorește poate solicita la medicul de familie, iar prin DSP-uri se livrează direct vaccinul monodoză și este administrat”, a precizat medicul specialist.




Din 2024 ne vom putea vaccina și împotriva virusului sincițial respirator
La Iași, spre exemplu, până pe data de 11 ianuarie Direcția de Sănătate Publică a fost înștiințată de medicii de familie că există 52 de solicitări de vaccinare anti-COVID-19 și a cerut către Ministerul Sănătății să fie livrate aceste vaccinuri.
Iar tot din 2024, în România va fi disponibil și vaccinul pentru virusul respirator sincițial, atât pentru copii, cât și pentru adulți. Doina Azoicăi spune că în momentul de față sunt obținute ultimele aprobări din partea Agenției Europene pentru Medicamente.




„Nu există un vaccin unic, dar ne vom putea imuniza, separat, pentru toate cele trei. Prevenția prin vaccinare este o oportunitate care nu trebuie ignorată. Dar pe lângă măsurile de vaccinare, nu trebuie să ignorăm purtarea măștii. Este o metodă bună de protecție, nu e 100% sigură, dar dacă evităm și aglomerările, prezențele în spațiile închise și aglomerate, creștem șansele de a fi protejați”, a mai punctat specialista. 



Urmărește-ne pe Google News




----------------------------------


O șoferiță care a încercat să fugă de un control al Poliţiei în București, blocată în trafic şi scoasă cu forţa din maşină 
Știri România
2024-01-13T13:53:36+02:00

Incidentul a avut loc, vineri, 12 ianuarie, în timpul unui control în trafic pe raza Sectorului 1 din Capitală. O femeie, în vârstă de 45 de ani, aflată la volan, a fost trasă pe dreapta după ce, potrivit poliției, a săvârşit mai multe abateri la regimul rutier, informează News.ro.



„Poliţiştii rutieri i-au indicat modul corespunzător de deplasare pe drumurile publice şi i-au solicitat acesteia să se legitimeze. Conducătoarea autoturismului nu s-a conformat indicaţiilor şi solicitărilor poliţiştilor, adoptând o atitudine sfidătoare faţă de aceştia şi a încercat să se sustragă controlului prin părăsirea locului în care fusese interceptată”, a transmis Brigada Rutieră București.
Polițiștii au reușit să blocheze autovehiculul și au scos-o cu forța pe șoferită din mașină.




„Ca urmare a acţiunilor conducătoarei auto în cauză, poliţiştii au procedat la blocarea autovehiculului condus de aceasta, extragerea forţată a acesteia din vehicul şi conducerea ei la sediul subunităţii în vederea îndeplinirii procedurii de identificare şi sancţionare”, a anunțat Brigada Rutieră București.
Conducătoarea auto a refuzat să se supună testării privind consumul de alcool şi substanţe psihoactive, devenind violentă verbal, „motiv pentru care a fost imobilizată cu ajutorul mijloacelor din dotare” şi condusă la sediul I.N.M.L. în vederea prelevării de mostre biologice.




Șoferița a fost sancţionată contravenţional pentru abaterile săvârşite la regimul rutier, cu amendă şi i-a fost reţinut permisul de conducere pentru o perioadă de 60 de zile.



Urmărește-ne pe Google News




----------------------------------


Un tânăr a fost găsit spânzurat în arestul din Dolj, după ce a încercat să evadeze din mașina de poliție 
Știri România
2024-01-13T12:53:12+02:00

Tânărul în vârstă de 28 de ani a fost arestat vineri, după ce a lovit pe o stradă din Craiova un bărbat și i-a furat mașina folosită în regim de taxi. Polițiștii l-au găsit pe agresor spânzurat în Centrul de Reţinere şi Arestare Preventivă Dolj, relatează News.ro.



După ce a fost reținut, tânărul a încercat să evadeze din maşina de poliţie, în timp ce era transportat în arest.
„Un tânăr de 28 de ani, din municipiul Craiova, aflat în starea legală de reţinere şi faţă de care instanţa de judecată a emis mandat de arestare preventivă, în timpul escortării către Centrul de Reţinere şi Arestare Preventivă a sărit din autospeciala de poliţie, cu scopul de a evada, fiind prins imediat de către poliţişti şi încarcerat”, a transmis IPJ Dolj.  







La scurt timp după ce a fost dus în Centrul de Reținere, tânărul a fost găsit spânzurat. „Poliţiştii Centrului de Reţinere şi Arestare Preventivă din cadrul IPJ Dolj s-au sesizat cu privire la faptul că tânărul a fost găsit spânzurat”, a anunțat IPJ Dolj.
Poliţiştii au început imediat manevrele de resuscitare, la faţa locului fiind solicitată o ambulanţă. Şi după sosirea cadrelor medicale a fost continuată resuscitarea, însă, din nefericire, în final a fost constatat decesul tânărului.




Arestat inițial pentru comiterea infracţiunii de tâlhărie calificată, tânărului i s-a mai întocmit dosar penal și pentru tentativa de evadare. 
Cercetările au fost preluate de un procuror criminalist din cadrul Parchetului de pe lângă Tribunalul Dolj şi a fost întocmit dosar penal pentru săvârşirea infracţiunii de omor.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


*Telverde Antisuicid: Pentru consiliere în situaţii de criză suicidară puteţi contacta Alianţa Română de Prevenţie a Suicidului între orele 19.00 și 7.00 la numărul de telefon 0800 801 200 (apelabil gratuit la nivel naţional din orice reţea) sau prin e-mail la sos@antisuicid.ro. 




*Helpline DepreHUB: Pentru sprijin și prim-ajutor psihologic puteți contacta hub-ul antidepresie, primul de acest fel din România, la numărul de telefon 037 445 6420 (apelabil gratuit la nivel național din orice rețea). Linia este deschisă nonstop. În cazul în care simțiți că sinuciderea este iminentă, apelați de urgență 112.



Urmărește-ne pe Google News




----------------------------------


Incendiu uriaș la un depozit din Sankt Petersburg. Aproape 300 de pompieri s-au luptat cu flăcările 
Știri Externe
2024-01-13T12:12:48+02:00

Incendiul a izbucnit sâmbătă dimineață într-un complex de depozite din Sankt Petersburg, aparţinând unuia dintre cei mai mari retaileri online din Rusia, flăcările cuprinzând o suprafață de aproximativ 50.000 de metri pătrați, a anunţat Ministerul rus pentru Situaţii de Urgenţă, citat de agenția rusă TASS.



„Într-un complex de depozite care măsoară 350 pe 320 metri, cu 20 m înălțime, s-a produs un incendiu pe o suprafață de 50.000 mp. La ora 9.30, ora Moscovei, incendiului i s-a atribuit gradul 5 de complexitate (n.r. – cel mai grav). Momentan nu au fost raportate victime”, se spune în mesaj.
Proprietarul depozitului, Wildberries, a declarat într-un comunicat că tot personalul acestuia a fost evacuat. Nu a fost anunțată vreo persoană rănită în incendiu.
În imaginile video care circulă pe internet se văd flăcări uriașe și un fum negru şi gros care se ridica spre cer.




🔥 Russia: The most massive fire has engulfed a Wildberries (Russian Amazon ripoff) warehouse in Saint Petersburg. The warehouse was 100,000 m² – 25 acres. pic.twitter.com/J2tCCaD8z5— Igor Sushko (@igorsushko) January 13, 2024 
Primul anunț despre incendiul care a izbucnit în cartierul Pușkinski, autostrada Moskovskoe, 153, din Sankt Petersburg a fost primit la ora 7.42, ora Moscovei. 
Ulterior, pompierii au anunțat că flăcările au afectat o suprafață de aproximativ 70.000 de metri pătrați.




La stingerea incendiului participă 286 de pompieri și 57 de mașini, relatează agenția rusă de știri Interfax.
Parchetul rus a demarat o anchetă cu privire la incident.
Captură video



Urmărește-ne pe Google News




----------------------------------


Turcia a efectuat raiduri aeriene în Irak și în Siria, după uciderea a nouă soldați turci 
Știri Externe
2024-01-13T12:12:19+02:00

Forțele turce au vizat „ţinte teroriste” din nordul Irakului şi Siria, în noaptea de vineri spre sâmbătă, ca răspuns la uciderea a nouă soldați turci, a anunţat Ministerul turc al Apărării, citat sâmbătă de France Presse, notează Agerpres.



Nouă soldaţi turci au fost ucişi şi alţi patru răniţi într-un atac asupra unei baze militare turce în nordul Irakului, a anunţat acelaşi minister sâmbătă dimineaţă devreme, revizuind în creştere un bilanţ anterior de 6 morţi.
„În conformitate cu drepturile noastre la autoapărare (…), au fost desfăşurate operaţiuni aeriene împotriva unor ţinte teroriste în regiunile Metina, Hakurk, Gara şi Qandil”, a informat Ministerul turc al Apărării într-un comunicat.
Armata turcă spune că a vizat „29 de ţinte, constând din grote, buncăre, adăposturi şi instalaţii petroliere” şi aparţinând Partidului Muncitorilor din Kurdistan (PKK) şi Unităţilor de Apărare a Poporului (YPG), două grupări armate kurde considerate teroriste de Turcia.





Armata Ankarei lansează în mod regulat operaţiuni terestre şi aeriene împotriva luptătorilor PKK în nordul Irakului, în Kurdistanul autonom sau în regiunea muntoasă Sinjar, în timp ce soldaţi turci sunt ucişi în zonă.
Ca reacţie la acest atac puternic împotriva forţelor turce, preşedintele turc Recep Tayyip Erdogan va ţine sâmbătă, la Istanbul, o reuniune de securitate de urgenţă în prezenţa miniştrilor de externe, ai apărării şi de interne, a şefilor de stat major şi serviciilor de informaţii turce.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


113 persoane suspectate de legături cu PKK – cu care armata turcă se luptă din 1984 – au fost de asemenea arestate sâmbătă, în 32 din cele 81 de provincii turce, a anunţat ministrul turc de interne Ali Yerlikaya pe reţeaua socială X.
În acest context, partidul la putere AKP şi principala formaţiune de opoziţie, CHP, au decis să amâne prezentarea planificată în acest weekend a unora dintre candidaţii lor la alegerile municipale din 31 martie.



Urmărește-ne pe Google News




----------------------------------


Sute de trenuri de călători, verificate de polițiști. Amenzi de aproape 85.000 de lei 
Știri România
2024-01-13T12:01:28+02:00

Poliţiştii au făcut verificări în peste 443 de stații de tren și în 445 de trenuri de călători în decurs de două zile, iar pentru neregulile găsite au dat amenzi în valoare de aproape 85.000 de lei. Peste 3.200 de persoane au fost legitimate de oamenii legii, scrie News.ro.



Reprezentanţii Poliţiei Române au anunţat sâmbătă, că în zilele de 9 şi 10 ianuarie, poliţiştii Direcţiei de Poliţie Transporturi au acţionat, la nivel naţional, pentru a asigura ordinea și siguranța publică în stațiile și în trenurile de călători.
În cadrul acţiunii, au fost făcute verificări în 443 de staţii de cale ferată şi 445 de trenuri de călători, fiind legitimate 3.216 persoane.
„Poliţiştii au aplicat 399 de sancţiuni contravenţionale, dintre care 191 la Legea nr. 61/1991, pentru sancţionarea faptelor de încălcare a unor norme de convieţuire socială, a ordinii şi liniştii publice, 7 la Legea nr. 333/2003 privind paza obiectivelor, bunurilor, valorilor şi protecţia persoanelor şi 84 la H.G. nr. 203/1994, pentru stabilirea şi sancţionarea contravenţiilor la normele privind transporturile pe căile ferate române, valoarea totală a contravenţiilor aplicate fiind de 84.825 de lei”, a precizat IGPR.




În timpul verificărilor, un minor dispărut de acasă a fost identificat de polițiștii din Cluj și Sălaj, care era nevătămat, și a fost fost încredințat mamei sale.



Urmărește-ne pe Google News




----------------------------------


Un oficial guvernamental din Italia, pus sub acuzare pentru furtul unui tablou 
Știri Externe
2024-01-13T11:27:54+02:00

Vittorio Sgarbi, secretar de stat pentru Cultură și un critic de artă și personalitate TV din Italia, al cărui mandat include protejarea patrimoniului cultural al țării, este investigat penal pentru deținerea unui tablou din secolul al XVII-lea, despre care poliția a declarat vineri că a fost furat, relatează Reuters.



Tabloul a dispărut dintr-un castel din apropierea orașului Torino, din nordul Italiei, în 2013. Procurorii bănuiesc că a ajuns în proprietatea lui Sgarbi prin mijloace frauduloase și îl anchetează pentru o presupusă spălare de bunuri furate.
Politicianul a negat orice ilegalitate și a motivat că a găsit tabloul, pe care l-a atribuit pictorului Rutilio Manetti, într-o vilă pe care mama sa a cumpărat-o la aproximativ 100 de kilometri nord de Roma.
Sgarbi, în vârstă de 71 de ani, este un fost apropiat al lui Silvio Berlusconi, fostul premier italian care a murit anul trecut. Parlamentar cu multe mandate, el este renumit pentru temperamentul său vulcanic, utilizarea frecventă a înjurăturii și stilul de viață playboy, dar este respectat în calitate de curator și expert în artă.




Poliția a precizat că Sgarbi este, de asemenea, suspectat că a modificat puțin pictura, adăugând o torță în colțul din stânga sus pentru a ascunde proveniența criminală.
Opera de artă, împreună cu o copie 3D a acesteia, a fost ridicată dintr-un depozit în urma unei serii de percheziții coordonate de procurori. Pictura, pe care Sgarbi a numit-o „Capturarea Sfântului Petru”, arată un judecător condamnând un bărbat care arată ca sfântul creștin.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Tabloul pentru care politicianul italian este acuzat de furt Foto: Profimedia




Poliția a spus că autorul picturii originale este necunoscut, dar amintește de Francesco Solimena și Bernardo Cavallino, alți doi pictori italieni din secolul al XVII-lea.



Urmărește-ne pe Google News




----------------------------------


Cel mai lung pod martitim din India, inaugurat de premierul Narendra Modi  
Știri Externe
2024-01-13T11:16:10+02:00

Denumit oficial Shri Atal Bihari Vajpayee Trans Harbour Link, cel mai lung pod maritim din India se întinde pe o lungime totală de 21,8 kilometri, cu 16,5 kilometri peste Marea Arabiei și 5,3 kilometri pe uscat, informează Business Today.



Numit după fostul premier al țării Atal Bihari Vajpayee, podul a fost inaugurat, vineri, de actualul prim-ministru indian, Narendra Modi.
Devenit cel mai lung pod maritim din India, podul Atal Setu face legătura între Mumbai și orașul satelit Navi Mumbai, reducând semnificativ timpul de călătorie de la două ore la maximum 20 de minute. 
De asemenea podul a fost conceput pentru a ușura accesul la aeroporturile internaționale Mumbai și Navi Mumbai.
Piatra de temelie pentru acest pod cu șase benzi a fost pusă în decembrie 2016. În total, construcția podului a costat peste 178 de milioane de rupii (două milioane de dolari).




Pentru mașinile de pasageri, taxa de drum unică este stabilită la 250 de rupii (3 USD), dar șoferii care vor călători frecvent peste pod vor achita un tarif diferit.
Podul Atal Setu este echipat cu un sistem avansat de management al traficului pentru a asigura siguranța și eficiența utilizatorilor săi.
FOTO: Hepta



Urmărește-ne pe Google News




----------------------------------


Accident grav pe un drum național din Neamț. Un tânăr a murit după ce a intrat cu mașina într-un TIR 
Știri România
2024-01-13T10:39:10+02:00

Un șofer de 27 de ani a murit, vineri noapte, după ce a încercat cu autoturismul pe care îl conducea o depășire neregulamentară și a intrat într-un TIR, pe DN 15B, în localitatea Petru Vodă, județul Neamț, relatează Știri Neamț.



„Polițiștii au stabilit faptul că în timp ce un tânăr, în vârstă de 27 de ani, din Târgu Neamț, conducea un autoturism, pe DN 15B, din direcția Pipirig spre Poiana Teiului, ar fi efectuat o manevră de depășire, pe un sector de drum prevăzut cu marcaj longitudinal continuu, ar fi pierdut controlul asupra direcției de deplasare, intrând în coliziune cu un ansamblu auto, format din autoutilitară și semiremorcă, condus de un bărbat, în vârstă de 33 de ani, din Pipirig, ce se deplasa din sens opus”, a transmis IPJ Neamț.




În urma impactului puternic ansamblul auto a intrat parțial într-un șanț, iar tânărul din mașină a rămas încarcerat.
Din păcate, șoferul de 27 de ani nu a răspuns manevrelor de resuscitare, cadrele medicale declarând decesul acestuia.
Șoferul TIR-ului a fost testat pentru alcool, rezultatul fiind negativ.
Polițiștii continuă cercetările sub aspectul săvârșirii infracțiunii de ucidere din culpă.
FOTO: ISU Neamț



Urmărește-ne pe Google News




----------------------------------


SUA: Procurorii cer pedeapsa cu moartea pentru autorul unui atac în masă în numele supremației albe, deși Biden este un oponent al măsurii 
Știri Externe
2024-01-13T10:22:10+02:00

Departamentul de Justiție al SUA a anunțat vineri că va cere pedeapsa cu moartea pentru Payton Gendron pentru că a comis crimele motivat de „ura sa față de persoanele de culoare”. Este pentru prima dată în mandatul lui Joe Biden când se inițiată o procedură juridică ce prevede pedeapsa capitală, relatează Reuters.



Payton Gendron, care avea 18 ani în momentul atacului, a împușcat mortal în 2022 zece persoane de culoare într-un magazin din Buffalo, statul New York. 
El a pledat deja vinovat pentru într-un dosar separat, judecat la nivelul statului New York în care a fost acuzat terorism intern și a fost condamnat în februarie 2023 la închisoare pe viață fără posibilitatea eliberării condiționate.
În acest dosar judecat la nivel național, avocații lui Gendron au spus anterior că tânărul ia în considerare să pledeze vinovat pentru zeci de acuzații, inclusiv infracțiuni motivate de ură și infracțiuni comise cu arme de foc, cu condiția ca procurorii să nu ceară pedeapsa cu moartea.




După anunțul Departamentului de Stat, avocații săi au declarat că sunt „profund dezamăgiți” de decizie.
„În locul unei proceduri penale prelungită și traumatizantă, eforturile guvernului federal ar fi mai bine să se concentreze pe combaterea cauzelor care au facilitat această crimă teribilă, inclusiv accesul ușor la arme letale și eșecul companiilor care dețin rețele sociale de a modera discursul și imaginile care instigă la ură”, au spus ei.
Joe Biden, oponent al pedepsei cu moartea




Cazul este primul sub conducerea președintelui Joe Biden în care Departamentul de Justiție a cerut pedeapsa capitală. Biden a făcut campanie împotriva pedepsei cu moartea în timpul cursei prezidențiale din 2020.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Procurorii federali din subordinea procurorului general al SUA, Merrick Garland, au mai cerut pedeapsa cu moartea în alte două cazuri, dar deciziile inițiale au fost luate în timpul administrației Trump.
Un juriu l-a condamnat la moarte pe Robert Bowers, un antisemit care a ucis 11 persoane într-o sinagogă din Pittsburgh. Un alt juriu nu a reușit să ajungă la un verdict unanim privind pedeapsa cu moartea pentru Sayfullo Saipov, care a ucis cu o camionetă opt persoane pe o pistă de biciclete din Manhattan după ce a jurat credință Statului Islamic.




Garland a impus un moratoriu asupra execuțiilor federale în 2021 pentru a permite o revizuire a procedurilor, dar acest lucru nu împiedică Departamentul de Justiție să solicite pedeapsa cu moartea în cazurile în curs de judecare.
Un purtător de cuvânt al Casei Albe a spus că Departamentul de Justiție ia propriile decizii, dar poziția lui Biden nu s-a schimbat.



Urmărește-ne pe Google News




----------------------------------


Mai mult de jumătate din cele 34 de persoane salvate de pe munte în ultima zi au fost transportate la spital 
Știri România
2024-01-13T10:03:07+02:00

Salvamontiștii au salvat 34 de persoane în ultimele 24 de ore, 18 dintre acestea fiind predate Serviciului de Ambulanță sau SMURD pentru transportul la spital, informează Salvamont România.



În total, în ultima zi, la Dispeceratul Național Salvamont s-au primit 33 de apeluri prin care se solicita intervenția de urgență a salvamontiștilor.
Cele mai multe apeluri, 9, au fost primite de Salvamont Municipiul Braşov. 6 apeluri au fost pentru Salvamont Sinaia, 4 pentru Salvamont Voineasa, iar câte 3 pentru Salvamont Caraş-Severin – Muntele Mic şi Salvamont Gorj.
De asemenea, salvamontiştii din Lupeni şi Borşa au primit câte două solicitări de ajutor, în timp ce câte un apel a fost primit la serviciile Salvamont din Bihor, Maramureş, Hunedoara şi Satu Mare.




Potrivit Salvamont România, s-au primit și 34 apeluri prin care se solicitau sfaturi și informații despre diferite trasee turistice din zona montană și despre domeniile schiabile.
Foto cu caracter ilustrativ: Salvamont România (Facebook)



Urmărește-ne pe Google News




----------------------------------


Chișinăul, acuzat de separatiștii transnistreni că vrea să folosească soldați ucraineni pentru a planifica „atacuri teroriste” 
Știri Externe
2024-01-13T09:12:53+02:00

Ministerul Securității de Stat de la Tiraspol a acuzat Chișinăul că pregătește peste 60 de persoane, printre care și militari ucraineni, pentru a „organiza acțiuni teroriste pe teritoriul regiunii transnistrene”, relatează TV8.md.



Potrivit unui comunicat remis de la Tiraspol, militarii ar fi antrenați de forțele speciale ale organelor de drept din Republica Moldova, sub conducerea „specialiștilor străini”.
„Sunt antrenaţi să comită atacuri teroriste pe teritoriul Transnistriei, care vizează distrugerea unor importante obiective de susținere a vieții, efectuarea diversiunilor în cadrul obiectivelor militare și capturarea oficialilor de rang înalt ai republicii și a conducătorilor agențiilor de securitate”, se notează în comunicatul ministerului din stânga Nistrului.




Ministerul Apărării de la Chișinău a reacționat imediat, catalogând drept falsuri acuzațiile Tiraspolului.
„Activitățile de instruire sunt desfășurate de specialiștii din cadrul Batalionului de Geniu Codru. Menționăm că instruirea vine în contextul cooperării cu statul vecin Ucraina pe domeniu umanitar, în scopul protejării populației civile de obiectele explozive, acordării suportului la instruirea efectivului ucrainean privind deminarea umanitară”, au menționat reprezentanții Ministerului Apărării pentru TV8. 




Enclava separatistă a existat în ultimii 30 de ani alături de Republica Moldova, la graniţa sa de est, cu puţine tulburări sau violenţe, dar tensiunile au crescut de la începutul anului, relatează Reuters, citată de Agerpres.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Transnistria, care primeşte un ajutor financiar considerabil din partea Moscovei şi nu are parte de recunoaştere internaţională, a denunţat impunerea de către guvernul Republicii Moldova a taxelor de import-export, despre care spune că îi vor paraliza afacerile.
FOTO: Hepta



Urmărește-ne pe Google News




----------------------------------


Ninsoarea a provocat probleme pe drumurile din România: Se circulă în condiții de iarnă în patru județe 
Știri România
2024-01-13T09:12:49+02:00

Pe mai multe drumuri din judeţele Buzău, Iaşi, Maramureş şi Mureş se acţionează cu utilaje pentru deszăpezire, iar circulația se desfășoară în condiții de iarnă, dar fără a fi necesară impunerea de restricții, a transmis Centrul Infotrafic din Poliția Română în actualizarea de la ora 7.00.



În ciuda ninsorii, nu sunt semnalate autostrăzi sau drumuri naționale cu circulația oprită ca urmare a condițiilor meteorologice sau din cauza vreunui eveniment rutier.
„Pe arterele rutiere principale, respectiv autostrăzile A1 București-Pitești, A2 București – Constanța, A3 București – Ploiești, A4 Ovidiu – Agigea, A1 Sibiu – Deva și DN 1 Ploiești – Brașov, se circulă pe un carosabil uscat, vizibilitatea este bună, iar valorile de trafic sunt reduse”, precizează Infotrafic.




Poliția recomandă șoferilor „să adapteze viteza la condițiile de trafic și de drum, să ia în considerare faptul că distanța de frânare crește pe un carosabil umed sau alunecos, să-și asigure o bună vizibilitate prin parbriz, lunetă și geamuri laterale și să folosească luminile de ceață, dacă se deplasează pe drumuri unde este prezent acest fenomen”.
De asemenea, poliția amintește că este obligatorie echiparea cu cauciucuri de iarnă pentru a circula pe drumuri acoperite cu zăpadă, gheață sau polei.




O bandă din DN2, blocată de proteste
Circulația rutieră în apropiere de București este afectată de protestele transportatorilor și fermierilor, care au intrat în a patra zi.
„Pe DN 2, în localitatea Afumaţi, la limita cu oraşul Voluntari, în judeţul Ilfov, traficul rutier se desfăşoară normal pe sensul de mers către Urziceni, iar pe sensul de mers către Capitală este în continuare restricţionată banda nr. 1, din cauza autovehiculelor parcate ale protestatarilor”, menționează Infotrafic.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Zeci de camioane, autovehicule ale unor firme de transport şi utilaje agricole sunt staționate în apropiere de Capitală. Protestatarii încearcă să intre în București pentru a ajunge în Piața Victoriei, dar filtrele Poliției și Jandarmeriei împiedică accesul spre Capitală.



Urmărește-ne pe Google News




----------------------------------


Peste 2.000 de zboruri au fost anulate în SUA din cauza furtunii. Aeroporturile din Chicago, cele mai afectate 
Știri Externe
2024-01-13T08:38:54+02:00

Un total de 2.058 de zboruri au fost anulate şi 5.846 de zboruri au fost întârziate, vineri, până la ora 17.30. ET, conform site-ului de urmărire a zborurilor FlightAware, relatează Reuters și ABC News.



Chicago O’Hare și Aeroportul Internațional Chicago Midway înregistrează cel mai mare număr de anulări de curse din SUA, din cauza vremii.
If you’re out on the roads this morning, you’re not going to have a good time. These webcams (courtesy of @IDOT_Illinois & @ILTollway) show conditions that are common across the area with snow-covered roads & visibilities of <= 1/2 mile. Consider postponing travel this morning. pic.twitter.com/ShoofNuoPa— NWS Chicago (@NWSChicago) January 12, 2024 
Southwest Airlines (LUV.N) se află pe primul loc pe lista anulărilor cu 401 zboruri, urmat de SkyWest (SKYW.O) cu 358 de zboruri.




United a renunţat până acum la 284 de zboruri, unele anulări extinzându-se până sâmbătă, în timp ce aşteaptă aprobarea autorităţilor de reglementare pentru a relua operarea avioanelor Boeing (BA.N) 737 MAX 9.
„Ne aşteptăm la unele provocări operaţionale din cauza vremii din Midwest astăzi şi potenţial mâine din cauza vremii de iarnă din regiune”, a transmis Delta Air Lines (DAL.N).
Southwest Airlines a anunţat că unele dintre zborurile sale din Chicago, Detroit şi Omaha ar putea fi afectate.




Vestul Mijlociu și Marele Lacuri au fost lovite de viscol, iar sudul și nord-estul SUA se pregătesc pentru furtună.
FOTO: Hepta



Urmărește-ne pe Google News




----------------------------------


Austria își menține opoziția față de aderarea terestră a României la Schengen. „O includere completă în acest stadiu ar fi greșită” 
Știri Externe
2024-01-13T08:19:51+02:00

Controalele la frontiera terestră sunt încă necesare, întrucât sistemul de migrație este „într-o situație dezastruoasă”, a declarat ministrul austriac de interne, Gerhard Karner, citat de agenția austriacă de presă APA, potrivit G4Media.



Deși a acceptat aderarea din martie cu frontierele aeriene și maritime a României și a Bulgariei la spațiul Schengen, Austria continuă să fie singurul stat care blochează includerea celor două țări și cu frontiere terestre.
„Nu este vorba doar de România și Bulgaria. Întregul sistem de migrație este într-o situație dezastruoasă. Nu eu sunt cel care dă note pentru România și Bulgaria. Fac campanie la nivel european pentru un sistem funcțional. Iar acest lucru se va întâmpla doar dacă granița externă va fi protejată. Aceasta este, de asemenea, o parte esențială a noului pact privind azilul și migrația asupra căruia UE a convenit și pe care trebuie să îl punem în aplicare. Numai atunci va putea exista din nou o libertate deplină de circulație în UE”, a declarat Karner.




El a subliniat că „o includere completă în acest stadiu ar fi greșită”, motiv pentru care Austria își menține dreptul de veto.
„Împreună cu România și cu Bulgaria, am făcut acum un pas înainte cu Schengen aerian și, de altfel, și cu Schengen maritim. Și trebuie să continuăm să avansăm pas cu pas”, a precizat oficialul de la Viena. „Nu este treaba Austriei să elaboreze un calendar sau să facă vreo reglementare. Este treaba Comisiei să se asigure că sistemul general funcționează”, a mai spus Karner.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Declarațiile de la Viena contrastează cu optimismul afișat de oficialii români după anunțul aderării pe cale aeriană și maritimă. La începutul anului, miniștrii Luminița Odobescu și Cătălin Predoiu prezentau România ca „stat membru Schengen”, deși decizia privind frontierele terestre nu a fost luată. 
Cei doi oficiali au trasat ca obiectiv pentru 2024 finalizarea aderării la spațiul Schengen și cu granițele terestre, dar pentru îndeplinirea lui este nevoie de susținerea Austriei, care până acum a respins o aderare completă.




Condițiile Austriei
Guvernul austriac a legat deja primul pas al aderării de condiții care nu sunt incluse în Tratatul Schengen. Într-o declarație comună a Austriei, României și Bulgariei din 29 decembrie, s-a afirmat că de cel puțin trei ori mai mulți ofițeri de la agenția UE de protecție a frontierei Frontex ar trebui să fie trimiși la granița bulgaro-turcă și că Frontex ar trebui să fie mărită și pe zona sârbă a frontierei bulgare. De asemenea, se oferă finanțare UE pentru vehicule de teren, drone, sisteme electronice de supraveghere și un gard.




Cele trei state au convenit, de asemenea, că România și Bulgaria vor lua înapoi toți imigranții care au fost înregistrați în cele două state și apoi vor veni în Austria, în termen de o lună, conform Regulamentului Dublin. Aceasta înseamnă că mult mai mulți imigranți, pentru ale căror proceduri sunt responsabile cele două state, pot fi returnați într-un timp mai scurt.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În ciuda tuturor acestor condiții, cancelarul austriac Karl Nehammer a spus că procesul este încă departe de final.



Urmărește-ne pe Google News




----------------------------------


Cum va fi vremea în weekend. Temperaturi minime de până la minus 15 grade Celsius și ninsori 
Știri România
2024-01-13T08:15:00+02:00

Directorul Administrației Naționale de Meteorologie, Elena Mateescu, anunță că temperaturile minime înregistrate în weekend vor fi de până la minus 15 grade Celsius, în timp ce maximele vor fi apropiate de normalul termic, informează Antena3.



„Perioada mai rece va mai fi de interes la acest sfârșit de săptămână, deoarece maximele vor fi, în general, apropiate de normalul termic, chiar și cu valori negative, de la minus 5 până la 5 grade Celsius, cu cele mai ridicate valori în sudul țării, 4… 5 grade Celsius”, a spus Elena Mateescu, pentru sursa citată.
Potrivit șefei ANM, temperaturile minime vor fi preponderent negative în toată țara pe timpul nopții, cu cele mai coborâte valori sâmbătă dimineața, de sub -10 grade Celsius, posibil chiar -15 grade Celsius în zonele depresionare din estul Transilvaniei, dar și în jumătatea nordică a Moldovei.




În sudul țării, vorbim de minime negative, spre -7… -6 grade Celsius chiar și în Capitală.
„Duminică, același ecart al valorilor de temperaturi la nivelul maximelor, cu valori de la -5 până la, cel mult, o ușoară creștere, 7… 8 grade Celsius în sudul extrem, dar minimele rămân negative, cu valori de sub -10 în depresiuni și în zonele centrale nord-estice, cu -5 grade Celsius în Capitală”, a adăugat directorul ANM. 
Meteorologul precizează că vor fi intensificări ale vântului cu viteze la rafală de 70-90 km/h, viscolind ninsoarea. 




„Regimul de temperaturi, mai ales la valori minime, cu siguranță, în condițiile asocierii și cu intensificările de vânt, vor amplifica senzația de rece”, a mai spus șefa ANM.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Cum va fi vremea săptămâna viitoare
„Săptămâna va debuta cu o ușoară creștere a temperaturilor, vorbim deja de valori, în special în sudul țării, între 8… 10 grade Celsius. Ne așteptăm ca ziua de luni să aducă o maximă în jurul a 8 grade Celsius și în Capitală, în timp ce în jumătatea nordică a țării vor fi valori ușor mai coborâte, cu până la cel mult 6… 7 grade Celsius, însă și minimele vor crește ușor, spre valori de -10 grade Celsius, până la cel mult 2 grade Celsius. Valorile mai coborâte rămân în zonele centrale și nordice ale țării”, a mai explicat Elena Mateescu.




Potrivit ANM, a doua jumătate a lunii ianuarie debutează cu temperaturi mai ridicate decât cele specifice pentru această perioadă, pe întreg teritoriul țării.



Urmărește-ne pe Google News




----------------------------------


SUA au efectuat noi lovituri împotriva unor ținte Houthi în Yemen, la o zi după atacul de amploare care a crescut riscul unui conflict în regiune 
Știri Externe
2024-01-13T07:39:55+02:00

Noile lovituri vin la o zi după ce un prim raid împotriva a 30 de ținte de pe teritoriul Yemenului a declanșat proteste de amploare în capitala țării, iar alte țări din Orientul Mijlociu și-au exprimat îngrijorarea că atacurile ar putea declanșa noi tulburări în regiune, relatează BBC și The Guardian.



Atacul de sâmbătă a fost efectuat la ora locală 3.45 (5.45 în România) de pe USS Carney, o navă de război care a fost deplasată în Marea Roșie și care a anterior a fost folosită pentru a doborî drone folosite de Houthi pentru a ataca nave comerciale. El a fost confirmat de armata americană, care a precizat că au fost folosite rachetele Tomahawk, iar rolul lui a fost de a limita capacitatea Houthi de a ataca navele maritime.
Presa oficială a grupării Houthi a declarat anterior că baza aeriană Al-Dailami din capitala rebelilor din Yemen, Sanaa, a fost lovită.




Atacul a fost mult mai redus în intensitate decât cel din urmă cu o zi, când avioanele, navele și submarinele americane și britanice au lansat rachete împotriva unor ținte din Yemen, drept răspuns la atacarea de către rebeli a navelor din Marea Roșie în ceea ce ei au numit gesturi de sprijin pentru Hamas în războiul contra Israel.
Cinci persoane au fost ucise și șase rănite în ofensiva de joi seară, despre care rebelii Houthi au spus vineri că a vizat 73 de locuri din capitala Sanaa, din jurul orașului-port Hodeidah și din alte trei regiuni. 




Atacurile au reprezentant o escaladare majoră a crizei din Orientul Mijlociu declanșată de războiul Israel-Gaza, iar liderii din regiune le-au condamnat, pentru că au intensificat tensiunile într-un climat deja volatil.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Chiar dacă liderii Houthi au jurat răzbunare, președintele american Joe Biden a avertizat vineri că ar putea ordona mai multe lovituri, dacă rebelii nu opresc atacurile lor asupra navelor comerciale și militare pe una dintre căile navigabile cele mai vitale din punct de vedere economic din lume. „Ne vom asigura că răspundem dacă vor continua acest comportament scandalos”, a avertizat Biden.




„Toate interesele americano-britanice au devenit ținte legitime” pentru Houthi în urma atacurilor, a replicat Consiliul Politic Suprem al rebelilor, în timp ce Hussein al-Ezzi, ministrul adjunct de externe al Houthi, a spus că SUA și Marea Britanie trebuie „să se pregătească să plătească un preț mare”.
Purtătorul de cuvânt al Consiliului de Securitate Națională de la Casa Albă, John Kirby, a declarat pentru MSNBC că atacurile aeriene au căutat să vizeze capacitatea Houthi de a stoca, lansa și ghida rachete și drone și a insistat că bombardarea Yemenului nu reprezintă o escaladare a conflictului din regiune.




„Nu căutăm un conflict cu Iranul. Nu căutăm să escaladăm și nu există niciun motiv ca aceasta să escaladeze dincolo de ceea ce s-a întâmplat în ultimele zile”, a spus el și a cerut Iranului să înceteze sprijinirea rebelilor prin aprovizionarea cu rachetele și dronele folosite în Marea Roșie.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Secretarul apărării britanic, Grant Shapps, a mai spus că Iranul ar putea detensiona situația. „Trebuie să-i luați pe rebelii Houthi, pe alții care acționează ca împuterniciți pentru voi, Hezbollah-ul libanez sunt exemple evidente și unii în Irak și Siria, trebuie să cereți acestor organizații diferite să înceteze și să renunțe, pentru că lumea rămâne fără răbdare”, a cerut el Iranului.




Experții au avertizat, totuși, că bombardamentele puterilor occidentale, deși se află la limita maximă a intervalului așteptat, este puțin probabil să-i descurajeze pe Houthi să încerce o formă de răzbunare, riscând, la rândul său, noi atacuri aeriene împotriva uneia dintre cele mai sărace țări din lume.



Urmărește-ne pe Google News




----------------------------------


Donald Trump, obligat să plătească despăgubiri de aproape 400.000 de dolari ziarului New York Times 
Știri Externe
2024-01-13T07:16:31+02:00

Un judecător din New York i-a ordonat, vineri, lui Donald Trump să plătească ziarului The New York Times 392.638 de dolari drept cheltuieli de judecată, în urma procesului pierdut al fostului președinte american împotriva cotidianului, relatează ABC News.



În 2021, Donald Trump a dat-o în judecată pe nepoata sa, Mary Trump, The New York Times și trei dintre reporterii ziarului pentru o presupusă încălcare a unui acord de confidențialitate legat de dosarele sale fiscale. 
Fostul președinte american a susținut că reporterii au fost „motivați de o răzbunare personală” atunci când s-au implicat într-un „complot diabolic” pentru a obține dosarele sale fiscale personale.
Judecătorul de la Curtea Supremă din New York, Robert Reed, a respins cazul anul trecut, deschizând calea pentru ca The New York Times să-și recupereze cheltuielile de judecată.




„Instanțele au recunoscut cu mult timp în urmă că reporterii au dreptul de a se angaja în activități legale și obișnuite de culegere de informații, fără teama de răspundere penală – deoarece aceste acțiuni se află în centrul activității protejate de primă modificare”, a transmis Robert Reed.
Într-o nouă decizie pronunțată vineri, judecătorul a considerat „rezonabilă” suma cheltuielilor de judecată estimată de The New York Times și i-a ordonat lui Donald Trump să o ramburseze în totalitate.




Ancheta a relatat cum și-a construit în realitate averea Donald Trump, care susține că și-a făcut-o pe cont propriu.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Jurnaliștii NYT au demonstrat că Donald Trump a primit de fapt de la tatăl său, de-a lungul mai multor ani, echivalentul în prezent a 413 milioane de dolari, din care o parte ar fi fost transferată prin intermediul unei companii-fantomă, ceea ce le-ar fi permis să se sustragă de la plata impozitelor.
FOTO: Hepta



Urmărește-ne pe Google News




----------------------------------


Comisia Europeană a aprobat un fond de 126 de milioane de euro pentru sprijinirea porturilor românești de la Dunăre afectate de război 
Știri Externe
2024-01-12T23:16:31+02:00

Comisia Europeană a aprobat joi, 11 ianuarie, crearea unui fond de 126 de milioane de euro (138 de milioane de dolari) care să contribuie la consolidarea infrastructurii portuare românești, afectată de creşterea fluxurilor exporturilor ucrainene, scrie The Kyiv Independent.



România joacă un rol crucial în exporturile ucrainene pe fondul amenințărilor Rusiei la adresa transportului maritim din Marea Neagră, pe teritoriul țării noastre fiind expediată aproape 60% din producția ucraineană. Oficialii români și ucraineni au depus eforturi pentru a extinde capacitatea infrastructurii de transport maritim a României pe Dunăre și pe Marea Neagră.
Importanța Dunării ca rută de transport maritim a crescut brusc după retragerea Rusiei din acordul de la Marea Neagră privind cerealele, în luna iulie a anului trecut.




Măsura va fi finanţată parţial din fondurile de coeziune ale UE şi va contribui la funcţionarea „culoarelor de solidaritate” („Solidarity Lanes“) UE-Ucraina prin facilitarea fluxurilor comerciale înspre şi dinspre Ucraina.
„Această schemă, în valoare de 126 de milioane euro, va permite României să reducă blocajele create de creşterea bruscă a volumului de mărfuri care sosesc în porturile de la Dunăre şi Marea Neagră. Ajutorul va sprijini operatorii portuari să prelucreze şi să depoziteze mărfurile care îşi aşteaptă rândul, reducând astfel blocajul cauzat de războiul Rusiei împotriva Ucrainei. Acest lucru va contribui la planul de acţiune al UE pentru culoarele de solidaritate, fără a denatura în mod nejustificat concurenţa pe piaţa unică”, a declarat vicepreşedinta Comisiei Europene, Margrethe Vestager, potrivit Agerpres.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În cadrul schemei, ajutorul va lua forma unor granturi de până la 10 milioane euro pentru societăţile de logistică ce îşi desfăşoară activitatea în porturile maritime şi interioare româneşti situate pe:

graniţa estică a UE (Constanţa, Galaţi, Giurgiu);
canalul Dunăre-Marea Neagră (Poarta Albă, Midia şi Năvodari);
canalul Sulina sau porturile „satelit” ale Constanţei (Midia şi Mangalia).

Ajutorul nu poate depăşi valoarea cea mai mică dintre următoarele cuantumuri: 10 milioane euro pe beneficiar, deficitul de finanţare sau 65% din costurile eligibile ale proiectului.




Comisia a constatat că ajutorul este necesar şi adecvat pentru a genera investiţia, care nu ar fi putut fi realizată în absenţa ajutorului, deoarece nici un investitor de pe piaţă, nici vreo instituţie financiară nu ar fi finanţat-o în condiţii comerciale, din cauza incertitudinilor legate de războiul provocat de Rusia şi de caracterul temporar al fluxurilor comerciale pe care acesta le-a creat.
De asemenea, ajutorul este proporţional şi limitat la minimumul necesar pentru a genera investiţiile. Mai mult, nivelul ajutorului se bazează pe un deficit de finanţare dovedit. Operatorii pot primi numai acele ajutoare care sunt indispensabile pentru a acoperi costurile suplimentare aferente echipamentelor şi depozitării necesare pentru manipularea mărfurilor deviate de la rutele lor comerciale normale.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În plus, efectele pozitive ale ajutorului compensează eventualele efecte negative asupra concurenţei şi a schimburilor comerciale dintre statele membre ale UE. Fluxurile comerciale în cauză au apărut în mod natural în porturile cele mai apropiate din punct de vedere geografic de Ucraina şi vor dispărea după soluţionarea crizei, susține Comisia Europeană, într-un comunicat de presă.
Schema se va derula până la 31 decembrie 2024.
Nu este clar însă care va fi viitorul exporturilor ucrainene prin România, dacă porturile ucrainene de la Marea Neagră se vor redeschide la capacitatea lor de dinainte de război, notează The Kyiv Independent.




Foto: Hepta.ro
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Un bărbat care și-a înfipt un cuțit în zona inimii, salvat de doi polițiști care l-au urcat în mașină și au scurtat drumul până la ambulanță, în Vrancea 
Știri România
2024-01-12T23:01:10+02:00

Un bărbat de 47 de ani din satul Butucoasa, județul Vrancea, s-a înjunghiat vineri, 12 ianuarie, în torace, după ce a consumat alcool. Poliţiştii chemaţi la faţa locului i-au oprit sângerarea și au plecat cu bărbatul în întâmpinarea ambulanţei, care avea de parcurs 40 de kilometri până la locuința lui, a anunțat IPJ Vrancea.



Incidentul a avut loc în jurul orei 18.25, când poliţiştii din Odobeşti au fost sesizaţi prin 112 despre faptul că, „în timp ce se afla la domiciliul său în localitatea Butucoasa, fiind sub influenţa băuturilor alcoolice, un bărbat şi-a provocat leziuni cu un cuţit”.
„Deplasaţi de urgenţă la faţa locului, poliţiştii au identificat un bărbat de 47 de ani, singur în imobil. Acesta era rănit, sângerând după ce şi-a înfipt un cuţit în zona toracelui”, a transmis IPJ Vrancea, citată de Monitorul de Vrancea.




Cei doi polițiști, Patrichi Andrei şi Negrea Narcis, i-au oprit bărbatului sângerarea şi au solicitat ambulanţa. 
„Pentru că în astfel de situaţii secundele sunt extrem de preţioase, au decis să plece în întâmpinarea ambulanţei care avea de parcurs peste 40 km până la domiciliul bărbatului. Andrei a continuat să aplice presiune cu pansamente în zona plăgii, iar după circa 2 km parcurşi, luminile roşii şi albastre s-au întâlnit cu cele ale echipajului de ambulanţă”, au mai transmis poliţiştii.




Pe drum, bărbatul a devenit inconştient și a fost predat echipajului de ambulanţă care l-a transportat la spital. Cei doi polițiști au mers și ei la spital „să se asigure că bărbatul va privi de mâine viața cu alți ochi”, spune IPJ.



Urmărește-ne pe Google News




----------------------------------


SUA nu doresc un război cu Yemenul, anunță Casa Albă, dezvăluind ceea ce l-a determinat pe Biden să aprobe atacurile asupra rebelilor Houthi 
Știri Externe
2024-01-12T22:42:24+02:00

Statele Unite nu doresc un război cu Yemenul, dar nu vor ezita să ia măsuri suplimentare, a transmis vineri, 12 ianuarie, Casa Albă, adăugând că președintele Joe Biden a aprobat recentele bombardamentele americane ca răspuns la un atac cu drone desfășurat marți în Marea Roșie de către rebelii Houthi, informează Reuters.



„Nu suntem interesați (…) de un război cu Yemenul. Nu suntem interesați de un conflict de niciun fel aici”, le-a spus purtătorul de cuvânt al Consiliului Național de Securitate al Casei Albe, John Kirby, reporterilor aflați în aeronava Air Force One.
„Tot ceea ce a făcut președintele (Biden) a fost încercarea de a preveni orice escaladare a conflictului, inclusiv loviturile de aseară”, a precizat Kirby.
Forțele americane și britanice au lansat în cursul nopții de joi spre vineri bombardamente aeriene în Yemen, ca ripostă la adresa grupării Houthi, susținută de Iran, pentru atacurile sale asupra navelor maritime din Marea Roșie.




Kirby a declarat că Biden a aprobat loviturile după un atac al Houthi de marți. Forțele navale americane și britanice au respins acel atac, doborând drone și rachete lansate de milițiile yemenite Houthi spre sudul Mării Roșii.
Biden „a fost ținut la curent cu desfășurarea acelui atac. A durat ceva timp. Când a fost informat că a fost respins cu precizie și eficiență, și-a convocat echipa de securitate națională – acest lucru s-a întâmplat marți după-amiază -, i s-au prezentat opțiunile de răspuns și a aprobat acele opțiuni, la acel moment”, a detaliat Kirby.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Reprezentantul Casei Albe a adăugat că atacul Houthi de marți a avut loc imediat după ce SUA au emis „ceea ce poate fi înțeles doar ca un ultim avertisment pentru rebelii Houthi. Aceștia au încălcat acest lucru în mod evident în atacul lor de marți și așa s-a ajuns la aceste bombardamente” americane și britanice.
O „evaluare a daunelor” cu privire la cât de mult au fost afectate capacitățile milițiilor Houthi în urma bombardamentelor, este în derulare, a mai spus Kirby, iar Casa Albă este sigură că Biden și-a exercitat atribuțiile legale atunci când a ordonat atacurile.




Consiliul de Securitate al ONU a adoptat miercuri o rezoluţie care cere încetarea „imediată” a atacurilor rebelilor Houthi asupra navelor comerciale în Marea Roşie, menţionând de asemenea dreptul statelor membre de a apăra navele în faţa acestor atacuri. Rusia s-a abţinut la votul asupra acestei rezoluţii, notează Agerpres.
Foto: Hepta.ro



Urmărește-ne pe Google News




----------------------------------


Tudor Duma, acuzat că era dealerul de droguri al lui Vlad Pascu, rămâne în arest preventiv 
Știri România
2024-01-12T22:41:18+02:00

Tudor Duma, zis Maru, tânărul acuzat de procurori că a fost dealerul de droguri al lui Vlad Pascu, autorul tragediei de la 2 Mai, rămâne în arest preventiv pentru trafic de droguri, a decis vineri, 12 ianuarie, Curtea de Apel București, transmite News.ro.



Tudor Duma se află în arest preventiv din 15 septembrie 2023 pentru trafic de droguri. Maru făcea parte din anturajul lui Vlad Pascu, şoferul de 19 ani care, drogat fiind, a omorât doi tineri, pe 19 august 2023, în localitatea 2 Mai, județul Constanța. 
Tot Maru este cel care a spart farmacia Spitalului Floreasca și s-a filmat când căuta medicamente cu care să se drogheze.
În 8 ianuarie, Tribunalul Bucureşti a „constatat legalitatea şi temeinicia măsurii arestării preventive dispuse faţă de inculpatul DUMA TUDOR zis MARU” şi a menţinut măsura arestării preventive.




Maru a contestat decizia Tribunalului București, însă Curtea de Apel București i-a respins ca nefondate contestaţiile. Decizia magistraţilor este definitivă.
În același timp, fraţii Ştefan-Ciprian Constantin şi Costin-Anton Constantin, acuzați de trafic de droguri în același dosar, au fost plasați sub control judiciar pentru 60 de zile. Cei doi tineri erau în arest la domiciliu.
„Înlocuieşte măsura arestului la domiciliu dispusă prin Încheierea nr. 684/CP pronunţată la data de 15.12.2023 pronunţată de completul de cameră preliminară din cadrul Curţii de Apel Bucureşti – Secţia I Penală faţă de inculpaţii CONSTANTIN COSTIN-ANTON, CONSTANTIN ŞTEFAN-CIPRIAN, cu măsura preventivă a controlului judiciar pe o durată de 60 zile”, se indică în decizia Tribunalului Bucureşti.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cei trei tineri din anturajul lui Vlad Pascu au fost trimişi în judecată, în decembrie 2023, pentru trafic de droguri.
Vlad Pascu, 19 ani, este în arest preventiv din 20 august 2023, la o zi după ce a intrat cu mașina într-un grup de tineri lângă stațiunea 2 Mai, județul Constanța, și i-a omorât pe doi dintre ei, conducând drogat. El a fost trimis în judecată atât pentru ucidere din culpă, cât și pentru consum şi trafic de droguri.



Urmărește-ne pe Google News




----------------------------------


Un post TV deținut de Gazprom a fost amendat pentru „propagandă LGBT” din cauză că a difuzat un clip din anii ’90 cu un sărut între două femei | VIDEO 
Știri Externe
2024-01-12T22:04:24+02:00

Un canal de muzică deținut de entitatea media a gigantului energetic rus Gazprom a fost amendat cu 11.300 de dolari pentru că a răspândit „propaganda LGBT în rândul minorilor", prin difuzarea unui videoclip muzical din anii '90 în care apar două femei care se sărută, scrie vineri, 12 ianuarie, publicația independentă Vyorstka, potrivit The Moscow Times.



Videoclipul cu sărutul incriminat a fost difuzat în iulie pe canalul Lya-Minor TV, care este deținut de Red Media, la rândul său parte a Gazprom Media.
Videoclipul a fost realizat pentru piesa „Gorod” („Oraș”, în limba rusă) din 1999, cântată de trupa rock rusă Tantsy Minus.
Vyorstka notează că organismul de stat pentru supravegherea mass-mediei din Rusia a depus plângere împotriva postului de muzică în luna septembrie.
Potrivit publicației, organismul de supraveghere a folosit un sistem de „clasificare a săruturilor” pentru a stabili că fragmentul de nouă secunde incriminat prezintă „gesturi de afecțiune și gesturi tactile, precum și scene de sărut între două persoane de același sex biologic”.







Apărarea canalului a susținut în instanță că sărutul „promovează dragostea pentru Rusia și pentru orașele sale” și nu ar trebui să fie analizat într-o cheie sexuală.
„Personajele feminine care se sărută în clip întruchipează frumusețea și seducția unui oraș mare”, a declarat avocatul apărării, citat de Vyorstka.
Pe data de 18 decembrie 2023, tribunalul districtual Tagansky din Moscova a decis că postul TV este vinovat de răspândirea „propagandei LGBT” și a aplicat o amendă de 1 milion de ruble (11.300 de dolari).







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Rusia a interzis în 2013 „propaganda relațiilor sexuale netradiționale” față de minori. Un deceniu mai târziu, președintele Vladimir Putin a extins interdicția, pentru a incrimina „afișarea publică a relațiilor și stilurilor de viață netradiționale către persoane de orice vârstă”.
Organizațiile care militează pentru apărarea drepturilor omului au criticat guvernul rus pentru că nu a reușit să definească ce anume constituie „propagandă homosexuală” și au avertizat că, din cauza criteriilor vagi, canalele de televiziune și site-urile web ar putea fi amendate după bunul plac.




Începând din februarie 2022, când Rusia a invadat Ucraina, Putin a accelerat suprimarea de către Moscova a drepturilor comunității LGBTQ+, ca parte a unui „război cultural” mai larg cu Occidentul.
La sfârșitul anului trecut, instanța supremă a Rusiei a desemnat așa-numita „mișcare publică internațională LGBT” drept organizație „extremistă” interzisă, decizie care suprimă efectiv activismul LGBTQ+.
Foto: captură video Танцы минус – Город / Youtube.com
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Zeci de ruși „viguroși” au alergat la minus 52 de grade Celsius, în maratonul siberian desfășurat la „Polul Nord al Gerului” | VIDEO 
Știri Externe
2024-01-12T21:23:42+02:00

Zeci de ruşi viguroşi au participat vineri, 12 ianuarie, la unul dintre cele mai dificile concursuri de alergare din lume: un maraton desfăşurat la minus 52 de grade Celsius, în Siberia, scrie Agerpres citând Reuters.



🇷🇺❄️🏃‍♂️Uno studente di 24 anni della Yakutia ha vinto la maratona più fredda del pianeta. La quinta maratona estrema si è conclusa al Polo del Freddo di #Oymyakon in #Russia. Il vincitore Konstantin Dragunov ha corso per 42,2 km a -55º gradi in 3 ore e 7 minuti! 🏆 pic.twitter.com/aeXYmMP0d3— Andy A. Lambardi 🇮🇹🇷🇺 (@a_lambardi) January 12, 2024 
Alergătorii au fost supuşi unor controale medicale înainte de startul evenimentului din Oimiakon, o aşezare situată în Siberia, iar pe parcursul traseului au primit supă, ceai cald şi gustări.
A student from #Yakutia became the #champion of the extreme #marathon at the Pole of Cold in #Oymyakon.The 42 km race took place at a #temperature of -55. 38 #athletes took part, the oldest being 75 years old. The winner covered the distance in 3 hours and 7 minutes. pic.twitter.com/JsJKSv30wl— mishikasingh (@mishika_singh) January 12, 2024





În total, 38 de persoane, îmbrăcate din cap până în picioare pentru a se proteja de ger, au concurat la probele de maraton şi semimaraton, a relatat presa locală.
„Ochii ți se acoperă cu gheață”
Alisa Matveeva, care a alergat la cursa de semimaraton, a declarat că experienţa a fost „foarte înfricoşătoare”, cea mai scăzută temperatură la care s-a antrenat anterior fiind de minus 20 de grade Celsius, la Moscova.
„Mi-a fost greu să alerg primii 10 kilometri. Apoi a fost mai uşor, pentru că deja înţelegi cum să respiri (şi) îţi aminteşti că trebuie să-ţi îndepărtezi gheaţa de pe ochi, pentru că ochii ţi se acoperă cu ea”, le-a spus ea reporterilor.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Mă bucur foarte mult că am purtat o mască termică şi branţuri încălzite, acestea pur şi simplu m-au salvat”, a adăugat Matveeva.
Cel mai friguros oraș din lume
Micul orășel Oimiakon, din estul Siberiei, este cel mai friguros centru locuit din lume, unde rezidenții se confruntă cu temperaturi de iarnă care ajung până la minus 70 de grade Celsius.
Un monument la intrarea în această așezare rurală cu câteva sute de locuitori poartă inscripția „Oimiakon, Polul Nord al Gerului”.




THE COLDEST INHABITED PLACE ON EARTH The village of Oymyakon, in eastern Siberia, is the coldest inhabited center in the world, where residents face winter temperatures that plunge to as low as 70 degrees below zero. In Oymyakon, during winter, the sunlight lasts only a few… pic.twitter.com/aCpRrcRegB— Epic Curiosities (@Epic_Curios) January 12, 2024 
Culmea ironiei, Oimiakon se traduce prin „apa care nu îngheață”. Orășelul a fost denumit astfel deoarece în apropiere există un izvor termal.
Cea mai scăzută temperatură înregistrată vreodată în Oimiakon a fost de minus 71,2 grade Celsius, fiind măsurată de omul de știință Serghei Obrychev. Această valoare este inscripționată pe monumentul care tronează la intrarea în localitate.
Foto: Profimedia Images



Urmărește-ne pe Google News




----------------------------------


Un bărbat mascat a intrat într-un amanet din București și a aruncat cu benzină peste tejghea. Poliția îl caută 
Știri România
2024-01-12T21:21:54+02:00

Un bărbat mascat și cu mănuși a intrat vineri seară, 12 ianuarie, într-un amanet din sectorul 3 al Capitalei și a încercat să dea foc locației. Individul a intrat cu o sticlă de benzină și a stropit tejgheaua, apoi a fugit de la fața locului.



Incidentul a avut loc în jurul orei 18.00. Alerta la poliție a fost dată de angajatul amanetului.
„Direcția Generală de Poliție a Municipiului București – Secția 12 Poliție a fost sesizată, prin apel 112, de către un bărbat, cu privire la faptul că în timp ce se afla în exercitarea atribuțiilor de serviciu, în incinta unei societăți comerciale de tip amanet, din Sectorul 3, ar fi intrat un alt bărbat, care ar fi avut fața acoperită, ar fi aruncat cu un lichid pe geamul din interior, după care ar fi părăsit locația”, a transmis Poliția Capitalei.




Incidentul a fost surprins de camerele de supraveghere din casa de amanet. Pe imagini, se vede un bărbat cu șapcă, mascat și cu mănuși care intră și stropește cu benzină adusă într-o sticlă prin amanet. Acesta nu reușește să aprindă focul și fuge, iar după el iese angajatul.



Autoritățile îl caută pe suspect și încearcă să stabilească ce s-a întâmplat exact.
„La adresă s-au deplasat de urgență polițiști din cadrul secției menționate, care au demarat cercetările în vederea stabilirii situației de fapt și depistării bărbatului în cauză”, a precizat Poliția Capitalei.




Urmărește-ne pe Google News




----------------------------------


Orașul rus Belgorod, de la granița cu Ucraina, construiește „bariere defensive” cu beton și saci de nisip, de teama unui atac- VIDEO 
Știri Externe
2024-01-12T20:46:27+02:00

Staţiile de autobuz din oraşul Belgorod din sudul Rusiei au fost consolidate cu saci de nisip și cu ziduri de beton de către autorități, pentru ca civilii să se poată adăposti în locurile respective după intensificarea în ultimele săptămâni a atacurilor transfrontaliere dinspre Ucraina, scrie agenția Reuters, potrivit Agerpres.



Another „fortified” bus stop in the Russian city of Belgorod. pic.twitter.com/PwuJXq0Jot— Status-6 (Military & Conflict News) (@Archer83Able) January 11, 2024 
Obiectivul este de a construi bariere defensive în toate cele 556 de staţii de autobuz din Belgorod, acolo unde un atac ucrainean cu rachete şi drone, efectuat pe 30 decembrie, s-a soldat cu 25 de morţi, printre care cinci copii.
Belgorod, Russia…..How’s the whole „3 days to Kyiv SMO” doin Russia? 🤷 pic.twitter.com/AKKoiKsl1N— Kvist.P💙💛❤️🇩🇰 (@kvistp) January 12, 2024





Acesta a fost cel mai grav atac asupra teritoriului rus după începerea actualului conflict dintre Ucraina şi Rusia.
Russia’s Belgorod, 40 km from Ukrainian border, is fortifying bus stops and storefrontsRussia consistently launches ballistic missile attacks on Kharkiv from the city; on 31 Dec, Ukraine retributed with a drone hunt📷 Belgorod TG channels pic.twitter.com/rIVywaXrdR— Euromaidan Press (@EuromaidanPress) January 12, 2024 
Situat la aproximativ 40 de kilometri de frontiera cu Ucraina, Belgorod a simţit mult mai dur impactul războiului decât alte oraşe ruseşti.




Public transport stops in Belgorod, Russia, are being reinforced with sandbags to protect them from missile strikes. pic.twitter.com/FzeJdwsDC5— NEXTA (@nexta_tv) January 11, 2024



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



În ultimele săptămâni au fost consemnate cele mai intense bombardamente ucrainene asupra oraşului rus, de la începerea războiului și până în prezent.
In #Belgorod, public transport stops were reinforced with concrete blocks and sandbags pic.twitter.com/iJqqM0XJTp— NEXTA (@nexta_tv) January 12, 2024





Primarul din Belgorod, Valentin Demidov, a anunţat că 300 de copii cu vârste între 10 şi 14 ani au fost trimişi pentru trei săptămâni către şcoli din Iaroslavl, oraș situat la nord-est de Moscova, iar vineri alţi 300 vor fi trimişi spre alte părţi din Rusia.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Franța a topit 27 de milioane de monede, după ce Comisia Europeană a spus că stelele drapelului UE nu erau desenate cum trebuie 
Știri Externe
2024-01-12T20:18:20+02:00

Franța a distrus și a refăcut 27 de milioane de monede pentru că nu a cerut aprobarea Uniunii Europene pentru designul lor, iar apoi a fost informată că acestea nu sunt conforme, scrie vineri, 12 ianuarie, Politico.



Monnaie de Paris, monetăria țării, a produs monedele de 10, 20 și 50 de cenți cu un nou model în noiembrie, dar a descoperit ulterior că modul în care au fost reprezentate stelele drapelului UE nu era conform cu cerințele foarte precise ale Comisiei Europene.
În conformitate cu legislația UE, țările pot schimba designul feței „naționale” a monedelor euro la fiecare 15 ani, dar au nevoie de acordul Comisiei, precum și al celorlalte guverne din zona euro, care trebuie să fie informate și au la dispoziție șapte zile pentru a ridica obiecții.




Franța a contactat informal Comisia Europeană în noiembrie, înainte de a adresa o cerere oficială de aprobare a designului, dar monetăria franceză a mers mai departe fără să aștepte acordul UE.
Ea a primit apoi un avertisment informal din partea Comisiei în care se sublinia că noul design nu era în conformitate cu normele UE, potrivit unui oficial al Ministerului francez al Economiei care are cunoștință directă de acest dosar și care a vorbit cu Politico sub rezerva anonimatului.




Un purtător de cuvânt al Executivului comunitar a refuzat să comenteze schimburile informale anterioare cu Franța, dar a confirmat că trezoreria franceză a prezentat în mod oficial, pe 12 decembrie, proiectul corectat, care a primit aprobarea din partea UE pe data de 21 decembrie.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Noile monede urmau să fie prezentate în timpul unei vizite a ministrului francez al economiei și finanțelor, Bruno Le Maire, la prestigiosul sediu din Paris al monetăriei. În mod surprinzător, acest lucru nu s-a mai întâmplat.




Designul monedelor este încă ținut secret
Acum, a început un joc al reproșurilor între Monnaie de Paris și guvern.
Același oficial al Ministerului Economiei a subliniat că monetăria este o companie publică autonomă și nu face parte din administrația franceză. Acest lucru înseamnă că Monnaie va suporta în întregime costul reștanțării monedelor.
„Nu va exista niciun cost pentru contribuabilul francez, deoarece compania îl va absorbi în costurile sale de funcționare”, a precizat oficialul.




Informația a fost publicată pentru prima dată de publicația franceză La Lettre, care l-a citat pe șeful Monnaie, Marc Schwartz, spunând că „statul francez” este de vină pentru acest incident.
Designul noilor monede propuse de guvernul francez și validate de Comisie este încă secret și urmează să fie dezvăluit până în primăvară, a precizat Ministerul francez al Economiei.
Monnaie de Paris nu a răspuns unei solicitări din partea publicației de la Bruxelles pentru a oferi un punct de vedere.
Foto: Profimedia Images



Urmărește-ne pe Google News




----------------------------------


Anul 2024 riscă să doboare recordul de cel mai cald an înregistrat vreodată, stabilit în 2023, avertizează experții 
Știri Externe
2024-01-12T20:02:50+02:00

Anul 2024 are o şansă din trei să fie mai fierbinte decât 2023, care a fost deja cel mai călduros din istorie, au anunţat vineri, 12 ianuarie, oamenii de ştiinţă de la Administraţia Naţională Oceanică şi Atmosferică (NOAA) din SUA, transmite Reuters.



NOAA a confirmat concluziile cercetătorilor din UE, potrivit cărora anul 2023 a fost cel mai călduros de când au început înregistrările, în 1850, cu 1,35 grade Celsius peste media din perioada preindustrială 1850-1900.
Cantitatea de căldură stocată la suprafața oceanelor a atins, de asemenea, un nivel record anul trecut, a precizat NOAA.
Recordul din 2023 a fost posibil ca urmare a schimbărilor climatice, determinate de arderea combustibililor fosili, alături de fenomenul El Nino care a apărut la jumătatea anului. 




El Nino este un fenomen natural care conduce la încălzirea apelor de suprafaţă din estul Oceanului Pacific şi la creşterea temperaturilor globale.
El Nino este de așteptat să persiste cel puţin până în aprilie, crescând astfel probabilitatea ca 2024 să fie un alt an cu record de căldură.
„Întrebarea interesantă şi deprimantă este ce se va întâmpla în 2024. Va fi mai cald decât în 2023? Nu ştim încă”, a declarat Christopher Hewitt, şeful serviciilor climatice internaţionale în cadrul Organizaţiei Meteorologice Mondiale.




NOAA a notat că există o şansă din trei ca anul 2024 să fie mai cald decât 2023 și o probabilitate de 99% ca acest an să se numere printre cei cinci cei mai călduroşi înregistraţi vreodată.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Impactul El Nino atinge în mod normal apogeul în timpul iernii din emisfera nordică şi apoi se diminuează, trecând fie la condiţii neutre, fie la o fază La Nina, care în general duce la temperaturi globale mai scăzute.
„Dacă am face o tranziţie către o fază La Nina… poate că anul 2024 nu va fi cel mai cald înregistrat vreodată”, a declarat Carlo Buontempo, directorul serviciului european Copernicus pentru schimbări climatice.



Urmărește-ne pe Google News




----------------------------------


Război în Ucraina, ziua 688 | Zelenski avertizează că „pauzele” în război vor ajuta Rusia să „zdrobească” Ucraina. Sunak confirmă un pachet uriaș de armament 
Știri Externe
2024-01-12T19:33:00+02:00

Preşedintele Volodimir Zelenski a avertizat, în cadrul turneului său în țările baltice, că orice "pauză" în război nu va face decât să ajute Moscova să se reînarmeze şi să-i permită să "zdrobească" Ucraina. Vineri, premierul britanic a venit la Kiev, unde a confirmat cel mai important pachet de sprijin militar de până acum al Regatului Unit pentru Ucraina, în valoare de 3,2 miliarde de dolari. De altfel, Zelenski şi Sunak au semnat un acord de securitate "fără precedent" între cele două țări.



Relatarea livetext Libertatea a războiului din Ucraina s-a mutat aici: LIVETEXT Război în Ucraina, ziua 689.
12 ian. - Acum 2 zile12-01-2024Comisia Europeană aprobă ajutoare de stat de 126 de milioane euro pentru porturile din România afectate de război
Comisia Europeană a aprobat joi crearea unui fond de 126 de milioane de euro (138 de milioane de dolari) care să contribuie la consolidarea infrastructurii portuare românești, afectată de creşterea fluxurilor exporturilor ucrainene, scrie The Kyiv Independent.




România joacă un rol crucial în exporturile ucrainene pe fondul amenințărilor Rusiei la adresa transportului maritim din Marea Neagră, pe teritoriul țării noastre fiind expediată aproape 60% din producția ucraineană. Oficialii români și ucraineni au depus eforturi pentru a extinde capacitatea infrastructurii de transport maritim a României pe Dunăre și pe Marea Neagră.
Mai multe detalii: Comisia Europeană a aprobat un fond de 126 de milioane de euro pentru sprijinirea porturilor românești de la Dunăre afectate de război




12 ian. - Acum 2 zile12-01-2024Zelenski, despre acordul de securitate încheiat cu Marea Britanie: Această zi a intrat în istoria țării
În discursul său video de vineri seară, adresat națiunii, președintele Volodimir Zelenski a spus că Ucraina va colabora și cu alți parteneri internaționali pe baza acordului de securitate încheiat cu Marea Britanie, scrie Ukrainska Pravda.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Această zi a intrat deja în istoria statului nostru: astăzi, avem un acord cu Marea Britanie, un acord de securitate la care lucrăm de mult timp. Este primul acord bilateral care pune în aplicare înțelegerea de bază a G7 privind angajamentele de securitate pentru Ucraina, pentru apărarea noastră, pentru creșterea securității noastre… Mulțumesc Marii Britanii și, personal, prim-ministrului Sunak, pentru că ați fost primii” care au semnat acordul, a declarat Zelenski.







Liderul ucrainean a precizat că sprijinul financiar oferit Ucrainei prin intermediul acestui acord va acoperi diferite aspecte ale apărării statului timp de 10 ani.
„Am asigurat sprijinul financiar pentru acest an – 2,5 miliarde de lire sterline. Și, în general, pe parcursul perioadei de zece ani a acordului, va exista o sumă substanțială de sprijin în fiecare an. Aceasta include armament. Și sprijin pentru sectorul nostru de apărare, pentru serviciile noastre de informații. Sancțiuni împotriva Rusiei. Măsuri asupra activelor rusești. Protecția împotriva atacurilor cibernetice rusești – tot ceea ce ține de tehnologiile moderne”, a adăugat Zelenski.




Zelenski a mai spus că, pe baza acestui acord cu Marea Britanie, Ucraina va lucra cu alți parteneri internaționali pentru a încheia acorduri bilaterale.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


12 ian. - Acum 2 zile12-01-2024Oraşul rus Belgorod îşi consolidează măsurile de protecţie a populaţiei
Autorităţile au consolidat staţiile de autobuz din oraşul rus Belgorod cu saci de nisip şi au construit ziduri de beton pentru ca civilii să se poată adăposti în locurile respective, după intensificarea atacurilor transfrontaliere dinspre Ucraina în ultimele săptămâni, scrie Reuters.




Obiectivul este de a construi bariere defensive în toate cele 556 de staţii de autobuz din Belgorod (sudul Rusiei), unde un atac ucrainean cu rachete şi drone, comis în 30 decembrie, s-a soldat cu 25 de morţi, printre care cinci copii, în cel mai grav atac asupra teritoriului rus de la începerea actualului conflict între Ucraina şi Rusia.
Mai multe detalii: Orașul Belgorod din Rusia construiește bariere cu saci de nisip şi ziduri de beton, în stațiile de autobuz, împotriva atacurilor ucrainene | VIDEO




12 ian. - Acum 2 zile12-01-2024Geoană: Există o problemă de capacitate industrială în susținerea Ucrainei, în principal în Europa
Secretarul general adjunct al NATO, Mircea Geoană, susţine că în acest moment nu există atât de mult o problemă de finanţare în susţinerea Ucrainei în războiul cu Rusia, cât o problemă de capacitate industrială, „în principal în Europa”.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


„Nu cred că vom avea dificultăţi masive din punct de vedere al finanţării efortului ucrainean (de război – n.r.), care e şi efortul nostru, dar vedem în acest moment un adevărat război industrial în paralel cu cel atât de brutal şi nemilos care se întâmplă în Ucraina de doi ani de zile. Avem în acest moment nu atât de mult o problemă de finanţare – apar sincope depăşibile – dar avem o problemă de capacitate industrială, în principal în Europa, pentru că de 30 de ani Europa a colectat – noi toţi, inclusiv România – dividendele păcii şi am crezut că după terminarea Războiului Rece lucrurile vor fi liniştite şi calme, iată că nu sunt”, a declarat vineri Geoană, potrivit Agerpres.




El a arătat că România ar trebui să profite de această nevoie de armament pentru a-şi revitaliza industria de apărare.
„Deci este mai degrabă în acest moment (…) un război de capacitate industrială, un război de producţie industrială şi sper ca şi România să poată să profite, prin revitalizarea industriei de apărare, de această nevoie de a produce mai multe echipamente militare”, a adăugat Mircea Geoană.
12 ian. - Acum 2 zile12-01-2024Sunak confirmă un pachet de sprijin militar, în valoare de 3,2 miliarde de dolari, pentru Ucraina. Ce arme vor fi livrate Kievului





Prim-ministrul britanic Rishi Sunak a confirmat vineri pachetul de ajutor militar, în valoare de 2,5 miliarde de lire sterline (3,2 miliarde de dolari), pentru Ucraina, anunț care era așteptat să fie făcut joi, în timpul vizitei acestuia la Kiev, potrivit The Kyiv Independent.
Sunak și președintele Volodimir Zelenski au semnat, de asemenea, un nou acord privind cooperarea în domeniul securității, primul angajament bilateral finalizat ca parte a asigurărilor de securitate anunțate de Grupul celor Șapte (G7) în iulie anul trecut.
Pachetul de ajutor recent anunțat include echipamente de apărare aeriană, arme antitanc, rachete cu rază lungă de acțiune și instruire pentru soldații ucraineni, a precizat Sunak.
Guvernul britanic a anunțat anterior că acest pachet constă, de asemenea, în „cel mai mare angajament de până acum de livrare de drone”.
Din cele 2,5 miliarde de lire sterline, cel puțin 200 de milioane vor fi cheltuite pentru a achiziționa și produce mii de drone militare pentru Ucraina, inclusiv drone de supraveghere, drone de atac cu rază lungă de acțiune și drone navale, precizează un comunicat de presă al guvernului britanic.
Premierul britanic a precizat că acesta este cel mai mare pachet de asistență militară pentru Ucraina din partea Regatului Unit de la începutul războiului. Liderul ucrainean a precizat că pachetul de 3,2 miliarde de dolari este alocat pentru acest an.
„(Vladimir) Putin a sperat că Occidentul va fi distras de evenimentele din Orientul Mijlociu, dar astăzi am făcut pasul critic de a crește sprijinul nostru militar pentru Ucraina, pentru a le oferi mai mult din ceea ce au nevoie pentru a câștiga”, a comentat secretarul britanic al Apărării, Grant Shapps.
Acordul de securitate semnat de Sunak și Zelenski stipulează angajamentul Londrei de a sprijini Kievul pentru o perioadă de 10 ani, potrivit liderului ucrainean.
„Aceasta nu este o simplă declarație. Aceasta este o realitate care se va concretiza ca urmare a cooperării noastre, inclusiv a angajamentelor de securitate din partea unei mari puteri globale, Regatul Unit”, a declarat Zelenski, într-o postare pe conturile sale de socializare.
„Scopul nostru comun este de a ne asigura că un atac asupra Ucrainei nu se va mai întâmpla vreodată, odată ce actuala agresiune rusă va fi oprită și Ucraina va fi consolidată”, a adăugat Zelenski.
În timpul summitului NATO din iulie 2023 de la Vilnius, Grupul celor șapte țări (G7), inclusiv Marea Britanie, s-a angajat să ofere Kievului garanții de securitate pe termen lung care să ajute țara să învingă invazia rusă și să descurajeze orice agresiune viitoare.
Acordul de securitate, publicat pe site-ul biroului prezidențial, stabilește cooperarea în domeniul militar, al securității maritime, al industriei de apărare, al protecției infrastructurii critice și al securității cibernetice.
De asemenea, acesta afirmă angajamentul pentru restabilirea integrității teritoriale depline a Ucrainei.
Totodată, Regatul Unit s-a angajat să ofere ajutor financiar, economic și umanitar și să asiste Ucraina în eforturile de reconstrucție și în reformele necesare pentru aderarea la UE și NATO.
În cele din urmă, în cazul unei viitoare agresiuni din partea Rusiei, părțile au convenit să organizeze consultări imediate cu privire la măsurile de descurajare a agresiunii. Londra s-a angajat, de asemenea, să furnizeze echipamente militare și ajutor economic Ucrainei și să impună noi sancțiuni Rusiei într-o astfel de eventualitate.
Sunak a sosit la Kiev mai devreme, în cursul zilei de vineri, într-un gest de susținere față de Ucraina, în timp îngrijorările legate de ezitarea din partea altor aliați cresc.
12 ian. - Acum 2 zile12-01-2024Noul şef al diplomaţiei franceze se îndreaptă spre Kiev
Noul şef al diplomaţiei franceze, Stéphane Séjourné, „este în drum spre Kiev”, unde va avea o întrevedere cu preşedintele ucrainean Volodimir Zelenski, pentru a-l asigura de sprijinul Franţei pentru Ucraina, în războiul împotriva invaziei ruse, a anunţat vineri anturajul ministrului francez, potrivit AFP.
Întrevederea fusese stabilită iniţial cu fostul ministru Catherine Colonna, însă o remaniere a intervenit joi seara, cu numirea lui Stéphane Séjourné şef al diplomaţiei franceze. Catherine Colonna urma să-şi înceapă călătoria printr-o oprire la Varşovia, în Polonia.
„Să ajuţi Ucraina înseamnă să garantezi victoria democraţiei”, a declarat vineri dimineaţa Stéphane Séjourné, în timpul ceremoniei de preluare a conducerii ministerului.
El a anunţat, de asemenea, că se va deplasa „în următoarele zile la Berlin şi Varşovia”. După Kiev, Stéphane Séjourné, ar urma astfel să-şi continue deplasarea în Polonia şi Germania, scrie Agerpres. Detaliile vor fi comunicate ulterior de Ministerul Afacerilor Externe francez.
12 ian. - Acum 2 zile12-01-2024„Piraterie de secolul al XXI-lea”. Zaharova denunță planul SUA de a confisca active suverane ruse şi amenință cu un răspuns „dureros”
Ministerul de Externe rus a calificat vineri planul Statelor Unite de a confisca până la 300 miliarde de dolari în active suverane ruse îngheţate, pentru a contribui la reconstrucţia Ucrainei, drept „piraterie de secolul al XXI-lea”, şi a afirmat că, într-un astfel de caz, Moscova va riposta dur, scrie Agerpres preluând Reuters.
Purtătoarea de cuvânt a diplomaţiei ruse, Maria Zaharova, a acuzat Statele Unite că încearcă să creeze o „acoperire legală” pentru a fura active suverane ale Rusiei, o măsură în legătură cu care Moscova a avertizat în mod repetat că încalcă dreptul internaţional şi subminează sistemul financiar mondial.
„Furtul de proprietate de stat, privată şi publică a devenit o marcă a anglo-saxonilor”, a spus Zaharova, într-un briefing de presă. „Washingtonul şi Londra fac acest lucru de decenii. Înainte se chema piraterie, dar apoi a fost legalizată. Acum este pirateria secolului al XXI-lea, în opinia mea”, a adăugat ea.
Potrivit unei ştiri publicate miercuri de agenţia Bloomberg, administraţia preşedintelui american Joe Biden susţine un proiect legislativ care ar permite confiscarea de active suverane ruse îngheţate, pentru a ajuta la reconstrucţia Ucrainei, aflată parţial în ruine în urma ofensivei militare declanşate de Rusia în februarie 2022.
Maria Zaharova, care a acuzat Washingtonul că încearcă să forţeze Uniunea Europeană să participe la acelaşi plan de confiscare de active, a spus că Moscova va răspunde dur dacă îi vor fi confiscate activele. „Vor fi luate contramăsuri şi ele vor fi de aşa natură încât vor fi văzute şi simţite. Vor fi dureroase”, a spus Zaharova.
12 ian. - Acum 2 zile12-01-2024Zelenski şi Sunak au semnat un acord de securitate „fără precedent”
Preşedintele ucrainean Volodimir Zelenski şi premierul britanic Rishi Sunak au semnat vineri, la Kiev, un acord de securitate între cele două ţări, informează Reuters.
Este un „acord de securitate fără precedent”, care va rămâne în vigoare până când Ucraina va adera la NATO, a declarat liderul ucrainean. Acesta s-a declarat totodată „bucuros de încheierea primului acord cu Regatul Unit” ce constituie „baza pentru lucrul cu alţi parteneri”.
Kievul şi Londra vor putea încheia ulterior acorduri suplimentare, pentru anumite sectoare, dacă va fi necesar, a mai spus Zelenski.
În timpul vizitei sale la Kiev, premierul britanic a anunţat o majorare a ajutorului militar pentru Ucraina şi livrarea fără precedent a mii de drone.
Ajutorul militar britanic pentru 2024/2025 se va ridica astfel la 2,5 miliarde de lire sterline, în creştere cu 200 de milioane faţă de cei doi ani precedenţi, suma totală a ajutorului britanic pentru Ucraina ajungând astfel la aproape 12 miliarde de lire (14 miliarde de euro).
În răspuns la anunţul premierului britanic la Kiev, vicepreşedintele Consiliului de Securitate al Federaţiei Ruse, fostul preşedinte Dmitri Medvedev, important aliat al preşedintelui Vladimir Putin, a avertizat vineri că Moscova va privi orice mişcare a Marii Britanii în sensul desfăşurării unui contingent militar în Ucraina ca fiind o declaraţie de război împotriva Rusiei, notează Agerpres.
„Sper că inamicii noştri eterni – aroganţii britanici – înţeleg că desfăşurarea unui contingent militar oficial în Ucraina ar fi o declaraţie de război împotriva ţării noastre”, a scris Medvedev, pe Telegram.
Acesta a mai întrebat cum s-ar simţi publicul occidental dacă delegaţia lui Sunak ar ajunge sub tiruri cu muniţie cu dispersie în centrul Kievului, notând că aşa li s-a întâmplat recent civililor ruşi din oraşul Belgorod. El s-a referit la incidentul din 30 decembrie din oraşul din apropierea graniţei cu Ucraina şi în care Rusia afirmă că au fost ucişi cel puţin 20 de oameni, între care doi copii, alţi 111 fiind răniţi într-un raid ucrainean cu bombe cu dispersie.
12 ian. - Acum 2 zile12-01-2024Generalul Budanov promite intensificarea atacurilor asupra peninsulei Crimeea
Atacurile ucrainene în peninsula peninsula Crimeea, anexată de Rusia încă din 2014, se vor intensifica, a dat asigurări vineri şeful serviciilor militare ucrainene de informații, Kirilo Budanov, scrie AFP.
”În 2023, primele incursiuni ucrainene au avut loc în Crimeea ocupată temporar, în contextul în care unii le credeau imposibile. Şi acesta nu este decât începutul. Acest lucru dă speranţă, în special ucrainenilor din Crimeea care trăiesc de zece ani sub ocupaţie rusă şi dintre care mulţi începeau să se descurajeze”, a afirmat generalul Budanov, într-un interviu acordat cotidianului francez Le Monde, conform Agerpres.
Mai multe detalii: „Acesta nu este decât începutul”. Crimeea va fi lovită și mai puternic, promite generalul Budanov, șeful spionajului militar ucrainean
12 ian. - Acum 2 zile12-01-2024Campania militară din Ucraina a Rusiei este „ilegală”, susține strănepotul lui Stalin
Campania militară a Rusiei în Ucraina este ilegală, dat fiind faptul că autorităţile nu au consultat populaţia atunci când au trimis trupe în ţara vecină, a declarat vineri Iakov Djugaşvili, strănepotul dictatorului sovietic Iosif Stalin, într-un interviu acordat agenției spaniole de presă EFE, potrivit Agerpres.
„Pentru ca să participe în acest război, forţele armate trebuiau să fie trimise pe câmpul de luptă de către organele de stat ale Rusiei, urmând instrucţiunile şi în numele poporului rus”, a spus Djugaşvili.
Mai multe detalii: Strănepotul lui Iosif Stalin spune că ofensiva rusă din Ucraina, anunțată la televizor de „o persoană care îl interpretează pe Putin”, este „ilegală”
12 ian. - Acum 2 zile12-01-2024Premierul britanic a ajuns în Ucraina: Suntem unul dintre cei mai importanți susținători ai Ucrainei
Rishi Sunak a declarat că, prin vizita sa, a dorit să trimită un „semnal puternic” de susținere din partea Marii Britanii pentru Ucraina, relatează The Guardian. „Suntem unul dintre cei mai importanți susținători ai Ucrainei, în special când vine vorba de acordarea de ajutor militar”.
„Sunt încântat să mă aflu astăzi aici pentru a anunța o creștere a ajutorului pe care îl acordăm. Ajutorul pe care îl avem deja în vigoare se întinde până la începutul acestui an. Așadar, acționăm înainte de expirarea acestuia cu un nou angajament de 2,5 miliarde de lire sterline – mai mult decât am oferit în anii precedenți. Acest lucru reprezintă gravitatea situației de aici și determinarea noastră de a fi alături de Ucraina. Și de aceea mă aflu aici în prima mea vizită externă din acest an, primul lider străin care vizitează Ucraina în acest an”, a adăugat Sunak.
„Sunt aici cu un mesaj clar. Regatul Unit este alături de Ucraina”, a adăugat premierul.
12 ian. - Acum 2 zile12-01-2024Zelenski avertizează: „Pauzele” în război vor ajuta Rusia să se reînarmeze şi să „zdrobească” Ucraina. Ce spune despre livrările occidentale de arme
Orice „pauză” în apărarea Ucrainei împotriva invaziei ruse nu va face decât să ajute Moscova să se reînarmeze şi să-i permită să „zdrobească” Ucraina, a avertizat preşedintele ucrainean Volodimir Zelenski, la Tallinn, în turneul său de două zile în ţările baltice, relatează AFP.
„Daţi Federaţiei Ruse doi sau trei ani şi ea ne va zdrobi. Nu ne vom asuma acest risc. (…) Nu va exista pauză în favoarea Rusiei”, a subliniat joi liderul ucrainean, răspunzând unei întrebări într-o conferinţă de presă comună cu omologul său eston, Alar Karis.
„O pauză pe câmpul de luptă, pe teritoriul Ucrainei, nu este o pauză în război. Ea nu este sfârşitul războiului. Asta nu conduce la un dialog politic cu Federaţia rusă sau cu oricine alticineva”, a subliniat el.
Zelenski a făcut acest turneu în contextul în care Moscova şi Kievul se acuză reciproc de faptul că vizează civili în atacurile lor cu rachete, în plină escaladare brutală a acestor atacuri.
Capitala Estoniei a fost a doua etapă a acestui turneu în ţările baltice, aliate loiale ale Ucrainei, în cadrul unor eforturi de consolidare a susţinerii Kievului odată cu apropierea intrării în al doilea an de război în Ucraina.
Zelenski a subliniat importanţa ajutorului internaţional pentru țara sa şi şi-a exprimat regretul faţă de blocarea de către Ungaria a ajutorului din partea UE în valoare de 50 de miliarde de euro.
„Avem o întârziere şi un blocaj al unui important pachet financiar fără care este imposibil să supravieţuim. Să spunem că este dificil”, a recunoscut el, într-o conferinţă de presă comună cu premierul eston Kaja Kallas.
Kaja Kallas l-a asigurat pe Volodimir Zelenski că Estonia va susține Ucraina „până la victorie” şi a subliniat că „libertatea trebuie să fie mai bine înarmată decât tirania”.
Ea a reiterat promisiunea Guvernului eston de a aloca 0,25% din PIB-ul Estoniei pentru sprijinul militar destinat Ucrainei în următorii patru ani.
”Sperăm ca acest lucru să servească drept exemplu tuturor celorlalţi”, a declarat Kallas.
Preşedintele ucrainean a repetat că aderarea la NATO constituie cea mai bună garanţie de securitate a Ucrainei şi a regiunii Europei de Est. NATO va obţine în schimb ”o armată dotată cu o experienţă militară, nu teoretică, ci practică”, a subliniat el, potrivit news.ro
”În acest război brutal, pe acest mare câmp de luptă, suntem toţi aliaţi care luptă pentru libertate”, a declarat Karis, apreciind că ”soluţia care constă în a face agresorul să dea înapoi necesită un efort comun al tuturor ţărilor democratice”. ”Toate şansele Rusiei în acest război au la bază speranţa că frontul unit al aliaţilor se sparge şi ca ucrainenii să fie lăsaţi singuri”, a avertizat el.
”Vă asigur că noi vom face totul ca acest lucru să nu se întâmple. Războiul trebuie să se termine cu victoria Ucrainei”, a subliniat el.
Zelenski a apreciat că ”Occidentul nu trebuie să aibă limite ale livrărilor de armament Ucrainei”.
”Atunci când noi aducem o susţinere militară, trebuie să înţelegem că, într-un război, este inevitabil să atacăm obiective militare ale agresorului, să încetinim şi să slăbim forţele inamicului şi să apărăm poporul ucrainean”, a continuat el.
12 ian. - Acum 2 zile12-01-2024Doi morți și trei răniți în urma atacurilor rusești în regiunea Herson
Forțele ruse au lansat 73 de atacuri asupra regiunii Herson în ultimele 24 de ore, ucigând o persoană și rănind alte trei, a raportat Oleksandr Prokudin, guvernatorul regional, la începutul zilei de 12 ianuarie.
De când forțele ucrainene au eliberat Hersonul și alte așezări regionale de pe malul vestic al râului Nipru în noiembrie 2022, Rusia continuă să lovească puternic zona, provocând multiple victime civile.
În ultima zi, Rusia a tras 310 proiectile din artilerie, tancuri, drone și sisteme de rachete cu lansare multiplă asupra unor ținte din regiunea Herson, potrivit lui Prokudin.
12 ian. - Acum 2 zile12-01-2024Autoritățile ruse din Herson oferă cărbune ucrainenilor doar dacă își fac pașapoarte rusești
Autoritățile de ocupație ilegală instalate de Moscova în regiunea Herson distribuie cărbune subvenționat pentru încălzire, dar numai acelor rezidenți care au luat pașapoarte rusești, a raportat Centrul Național de Rezistență al armatei ucrainene, scrie The Kyiv Independent.
Ca parte a strategiei sale de pașapoarte forțate, Rusia creează stimulente speciale orientate către rezidenții din teritoriul ucrainean ocupat pentru a adopta pașapoarte rusești. 
În același timp, acei ucraineni care refuză cetățenia rusă sunt adesea amenințați cu deportarea sau cu mobilizarea forțată în armata rusă.
Mai multe așezări din partea ocupată a regiunii Herson rămân fără alimentare cu energie electrică pe fondul temperaturilor scăzute, ceea ce creează o nevoie mai mare de cărbune, potrivit Centrului Național de Rezistență, care este condus de forțele speciale ucrainene.
12 ian. - Acum 2 zile12-01-2024ISW: Capacitatea de rotație a trupelor ruse va putea susține pe termen scurt ritmul ofensivei
Capacitatea Rusiei de rotație operațională este de așteptat să susțină pe termen scurt ritmul ofensivei localizate în estul Ucrainei, a declarat Institutul pentru Studiul Războiului (ISW) în ultima sa actualizare din 11 ianuarie, scrie Kyiv Independent.
Cu toate acestea, experții notează că nu este clar dacă forțele rusești vor fi capabile să efectueze rotații eficiente pe termen lung sau în cazul intensificării eforturilor ofensive rusești sau al unei operațiuni semnificative de contraofensivă ucraineană.
Utilizarea strategică a rotațiilor operaționale de către Rusia servește la atenuarea deteriorării treptate a forțelor de atac, care ar putea altfel să ducă la culminarea eforturilor ofensive rusești în timp. 
În timp ce diverși factori operaționali au jucat de-a lungul timpului un rol în culminarea ofensivei rusești în Ucraina, limitările privind efectivele de personal și formațiunile eficiente în luptă au fost în mod constant un factor principal care a contribuit la aceasta.
„Forțele rusești desfășoară în mare parte atacuri cu infanterie grea în Ucraina, cu grupuri de asalt care nu necesită neapărat cantități mari de echipament sau niveluri ridicate de pregătire”, precizează ISW.
Aparatul rus de generare a forțelor „pare să refacă pierderile din Ucraina cu personal slab antrenat și relativ ineficient în luptă”, pe care comandamentul rus l-a considerat suficient pentru asalturi frontale de rutină de uzură.
12 ian. - Acum 2 zile12-01-2024Pentagon: SUA nu a reușit să urmărească toate transporturile de arme către Ucraina
Statele Unite și-au îmbunătățit sistemele de monitorizare a ajutorului militar trimis Ucrainei, dar nu au reușit să urmărească transporturi de arme în valoare de peste 1 miliard de dolari până în iunie 2023, potrivit unui raport al Departamentului Apărării, publicat pe 10 ianuarie, scrie Kyiv Independent.
Anumite echipamente de apărare furnizate de SUA fac obiectul unei monitorizări îmbunătățite a utilizării finale (EEUM), ceea ce înseamnă că armele ar trebui să fie urmărite îndeaproape. 
Cerințele suplimentare de monitorizare se aplică armelor precum rachetele Javelin și Stinger, rachetele aer-aer cu rază medie de acțiune avansată (AMRAAM), sistemele de aeronave fără pilot și dispozitivele de vedere pe timp de noapte.
Raportul inspectorului general spune că din ajutorul militar desemnat de UEMUE de 1,699 miliarde de dolari trimis Ucrainei, 1,005 miliarde de dolari rămân „în întârziere”.
Raportul spune că au existat mai multe motive pentru care echipamentele nu au fost inventariate, inclusiv probleme de personal și „absența procedurilor pentru desfășurarea EEUM într-un mediu ostil până în decembrie 2022”.
12 ian. - Acum 2 zile12-01-2024Rușii au atacat 7 localități din regiunea ucraineană Sumî
Forțele rusești au bombardat șapte localități de-a lungul graniței cu Rusia din regiunea ucraineană Sumî pe 11 ianuarie, a raportat administrația militară locală, potrivit The Kyiv Independent.
Atacurile au lovit localitățile Bilopillia, Esman, Svesa, Krasnopillia, Seredîna-Buda, Yunakivka și Myropillia.
Nu au fost raportate victime sau pagube la infrastructura civilă.
Forțele rusești au atacat regiunea cu artilerie, mine și drone, trăgând de 11 ori la granița cu Sumî și provocând 38 de explozii.
Locuitorii din localitățile de frontieră din regiunea Sumî sunt supuși aproape constant bombardamentelor din partea trupelor rusești din apropiere. Un atac din 9 ianuarie a avariat mai multe case și un centru cultural local.
12 ian. - Acum 3 zile12-01-2024Un candidat la alegerile prezidențiale din Rusia consideră războiul din Ucraina drept o „mare greșeală” a lui Putin
Un politician care intenționează să candideze împotriva lui Vladimir Putin la viitoarele alegeri prezidențiale din Rusia a calificat joi, într-o întâlnire cu soțiile soldațiilor ruși, decizia de a intra în război cu Ucraina drept o „mare greșeală”, informează Reuters.
Boris Nadejdin, politician liberal de opoziție ce reprezintă partidul de centru-dreapta „Inițiativa Civică”, formațiune care în prezent nu este reprezentată în parlament, încearcă să strângă cele 100.000 de semnături necesare de la oamenii din întreaga Rusie ca să poată să candideze împotriva lui Putin.
Mai multe detalii: Singurul candidat la alegerile prezidențiale din Rusia care critică declanșarea războiului din Ucraina: „O mare greșeală a lui Putin”
11 ian. - Acum 3 zile11-01-2024Procurorul general: Kievul are dovezi preliminare că Rusia folosește rachete nord-coreene în atacurile asupra Ucrainei
Autoritățile ucrainene au primit primele dovezi preliminare că Rusia a folosit o rachetă nord-coreeană în atacul asupra orașului ucrainean Harkov de pe 2 ianuarie, a anunțat joi procurorul general Andrii Kostin, potrivit The Kyiv Independent.
Săptămâna trecută, Casa Albă a afirmat că Moscova a desfășurat rachete balistice furnizate de Coreea de Nord în recentele atacuri împotriva Ucrainei, deși informația nu a fost confirmată până acum de oficialii ucraineni.
„Rezultatele examinării științifice și tehnice preliminare confirmă faptul că racheta lansată asupra centrului orașului Harkov pe 2 ianuarie este o rachetă cu rază scurtă de acțiune produsă în Coreea de Nord”, a declarat Kostin, într-o emisiune a radiodifuzorului public din Ucraina, Suspilne.
Kostin a precizat că experții militari din cadrul grupului de lucru interinstituțional de la Procuratura Generală au ajuns la aceleași concluzii. Specialiștii au fost prezenți la locul impactului și au analizat piesele rachetei, a menționat procurorul general.
„În prezent este în derulare o examinare cuprinzătoare, care ar trebui să confirme în cele din urmă acest fapt”, a mai spus el.
Experții lucrează la identificarea altor fragmente de muniție găsite în locurile în care au lovit atacurile recente asupra regiunilor Harkov și Odesa, a adăugat el.
Washingtonul a afirmat pe 4 ianuarie că Rusia a lansat rachete nord-coreene pe 30 decembrie, lovind un câmp deschis din regiunea Zaporojie, și apoi din nou pe 2 ianuarie, în timpul unui atac masiv asupra orașelor ucrainene.



Urmărește-ne pe Google News










 

----------------------------------


Enigmaticul lider al rebelilor houthi: Abdul Malik al-Houthi, un comandant feroce pe câmpul de luptă, care nu apare în public 
Știri Externe
2024-01-12T19:10:35+02:00

Abdul Malik al-Houthi, enigmaticul lider al rebelilor houthi din Yemen, ale căror atacuri asupra navelor din Marea Roșie au atras atenția armatelor SUA și Marii Britanii, este cel care a transformat dezorganizata miliție „în sandale" în forța care provoacă și sfidează în prezent puterile lumii, scrie vineri, 12 ianuarie, Reuters.



Mai multe linii de transport maritim și-au suspendat operațiunile sau au ales ruta mai lungi în jurul Africii din cauza campaniei milițiilor houthi, care conduc cea mai mare parte a Yemenului după ce au învins într-un război cu puține șanse de reușită purtat împotriva forțelor susținute de puternica Arabie Saudită.
Militanții susținuți de Iran au promis să mențină presiunea asupra comerțului maritim mondial, ceea ce ar putea avea efecte asupra economiei mondiale, până când Israelul va opri bombardamentele asupra Fâșiei Gaza pentru a elimina Hamas, grupare de asemenea susținută de Teheran.




Rebelii houthi au promis că vor riposta după ce avioanele de război, navele și submarinele americane și britanice au lovit în cursul nopții ținte din Yemen, ca ripostă la atacurile asupra transportului maritim din Marea Roșie.
Atacurile asupra milițiilor yemenite reprezintă o extindere a conflictului regional din Orientul Mijlociu, pe fondul războiului din Gaza, escaladare care, potrivit unor analiști, ar putea submina câștigurile interne obținute cu greu de rebelii houthi.
„Una dintre cele mai rezistente grupări armate din regiune”




„Au reușit să supraviețuiască în ultimii opt ani, și-au extins puterea, iar acum invită la atacuri aeriene din partea celei mai puternice forțe militare din lume”, a declarat Tobias Borck, cercetător principal în domeniul securității în Orientul Mijlociu la Royal United Services Institute.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Al-Houthi și-a creat o reputație de comandant feroce pe câmpul de luptă înainte de a se impune ca șef al mișcării rebelilor houthi, luptători montani care, din 2015 încoace, înfruntă o coaliție militară condusă de Arabia Saudită într-un conflict care a ucis zeci de mii de persoane, a devastat economia Yemenului și a lăsat milioane de oameni flămânzi.




Sub conducerea lui al-Houthi, în vârstă de 40 de ani, gruparea s-a mărit cu zeci de mii de luptători și a dobândit un arsenal uriaș de drone de atac și rachete balistice. Le-a folosit pentru a lovi în mod repetat infrastructura strategică saudită, în ciuda anilor de bombardamente pe teritoriul său.
În ianuarie 2022, rebelii houthi au ridicat miza cu un atac cu rachete asupra Emiratelor Arabe Unite, centru turistic și comercial din Golf, ca și Arabia Saudită, un aliat-cheie al SUA.




„El (al-Houthi, n.r.) a reușit să transforme o miliție rurală angajată în principal în tactici de insurgență într-una dintre cele mai rezistente grupări armate nestatale din regiune”, a declarat Ludovico Carlino, analist principal, specializat în Orientul Mijlociu și Africa de Nord, la HIS Markit.
Într-un discurs ținut în 2022, al-Houthi a declarat că obiectivul său este de a putea lovi orice țintă din Arabia Saudită sau Emiratele Arabe Unite, ambele fiind mari producători de petrol din cadrul OPEC care consideră Iranul și interpușii săi drept amenințări majore la adresa securității în Orientul Mijlociu și nu numai.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Învăluit în mister
Al-Houthi este cunoscut pentru faptul că rareori stă mult timp într-un singur loc, că nu se întâlnește niciodată cu presa și că este extrem de reticent în ceea ce privește aparițiile publice programate.
După începutul războiului din Yemen – considerat pe scară largă drept un conflict purtat prin interpuși între Arabia Saudită și Iran -, oficialii străini care au avut de-a face cu al-Houthi nu l-au întâlnit niciodată în persoană, a declarat o sursă familiarizată cu această chestiune.




Mulți dintre cei care doreau să se întâlnească cu el au fost rugați să se deplaseze la Sana’a, bastionul houthi, unde un convoi de securitate al rebelilor îi ducea în case conspirative, îi controla și apoi îi conducea într-o cameră de la etaj, unde al-Houthi apărea doar pe un ecran.
Mișcarea houthi a fost formată să lupte pentru interesele șiiților Zaydi, o sectă minoritară care a condus un regat de 1.000 de ani în Yemen până în 1962, dar care s-a simțit progresiv amenințată de guvernarea lui Ali Abdullah Saleh, din 1990-2012.




Susținerea de către Iran a rebelilor houthi, care au forțat guvernul yemenit, susținut de Arabia Saudită și recunoscut la nivel internațional, să fugă în exil în 2021, a ajutat Teheranul să își extindă rețeaua regională de interpuși, care include gruparea șiită Hezbollah din Liban și milițiile din Irak și Siria.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Experții din Yemen spun că rebelii houthi sunt motivați în primul rând de o agendă internă, deși împărtășesc o afinitate politică pentru Iran și Hezbollah. Rebelii neagă că sunt marionete ale Teheranului și spun că luptă împotriva unui sistem corupt și a agresiunii regionale.




„Axa de rezistență”
Iranul îi susține pe rebelii houthi ca parte a „axei regionale a rezistenței” – o serie de grupări susținute de Teheran -, iar milițiile yemenite au adoptat elemente ale ideologiei revoluționare a Teheranului.
Arabia Saudită și aliații săi acuză Iranul că îi înarmează și îi antrenează pe rebelii houthi, acuzații pe care Teheranul le respinge. Analiștii spun că milițiile houthi sunt mai independente decât Hezbollahul libanez.
„El (al-Houthi, n.r.) are mai puține obligații față de iranieni decât Hezbollah. Cu alte cuvinte, nu i se spune să facă x, y și z și el o face”, a declarat Peter Salisbury, analist senior International Crisis Group.
Fost președinte, asasinat de rebelii houthi într-o ambuscadă cu RPG-uri
Rebelii houthi, la fel ca și alte tabere din politica yemenită, operează pe un tărâm al alianțelor schimbătoare.
La sfârșitul anului 2017, aceștia l-au asasinat pe fostul președinte Saleh într-o ambuscadă cu RPG-uri (lansatoare de rachete sau de grenade) pe marginea drumului, după ce acesta a trecut de partea alianței conduse de Arabia Saudită. De asemenea, rebelii au creat un stat militar pentru a-și întări controlul.
„Houthis se bazează, de asemenea, pe un aparat intern de informații foarte brutal, care suprimă orice fel de disidență”, a declarat analistul Carlino.
În discursuri și predici preînregistrate, al-Houthi, care își trage descendența din Profetul Mahomed, afirmă că mișcarea pe care o conduce este sub asediu total din cauza religiei ei.
„Trebuie să ne concentrăm asupra păstrării autenticității afilierii și identității noastre islamice”, a afirmat el într-un discurs, denunțând purtarea unui „război soft” de influență menit să slăbească moralul grupării houthi.
„Astăzi ne confruntăm cu cel mai periculos război”, a susținut al-Houthi.
Foto: Profimedia Images



Urmărește-ne pe Google News




----------------------------------


A treia zi de protest pentru transportatori și fermieri. „Am hotărât să rămânem în stradă”, anunță delegația care a negociat trei ore la Guvern 
Știri România
2024-01-12T18:25:00+02:00

Transportatorii și fermierii au continuat protestele neautorizate pentru a treia zi consecutivă vineri, 12 ianuarie, încercând din nou să intre în București, după ce seara precedentă a fost marcată de tensiuni care au dus la ridicarea unor filtre de către polițiști și jandarmi. La prânz, o delegație de protestatari a fost primită la Guvern, unde au avut loc negocieri timp de aproximativ trei ore.



UPDATE ora 18.30: Executivul a anunțat că „a fost stabilit un calendar strâns de întâlniri punctuale cu ministerele și instituțiile” care pot rezolva anumite „aspecte discutate în cadrul întâlnirii” dintre premierul Marcel Ciolacu și protestatari.
Astfel, luni, 15 ianuarie, se va reuni primul grup de lucru pe problematica agriculturii. Marți, 16 ianuarie, va avea loc o întâlnire pe problematica transporturilor, iar miercuri, 17 ianuarie, va avea loc grupul de lucru pe problematica asigurărilor de răspundere civilă auto.




Fotografie de la negocieri: Guvernul României
UPDATE ora 18.20: Reprezentanții protestatarilor au transmis că au primit promisiuni verbale din partea Guvernului, însă au anunțat că vor continua protestul. 
„În urma întâlnirii cu primul ministru, am primit promisiuni verbale că vor fi înființate grupuri de lucru cu ministerele de resort și cu instituțiile implicate, de luni. Decizia de a continua protestul aparține fiecăruia care este în stradă. Noi, personal, am hotărât să rămânem în stradă”, au spus membrii delegației protestatarilor după ieșirea de la negocierile de la Palatul Victoria.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


UPDATE ora 18.10: Discuțiile de la Guvern s-au terminat după aproape trei ore.
UPDATE ora 17.45: Protestatarii au avut aproximativ 50 de solicitări în dialogul cu premierul Marcel Ciolacu, „care însă nu pot fi rezolvate peste noapte”, au afirmat surse participante la negocierile care încă au loc la Palatul Victoria pentru Libertatea.
Astfel, s-a propus un calendar de întâlniri cu toate instituțiile responsabile pentru săptămâna viitoare. „Vedem dacă acceptă modul de lucru”, au precizat sursele citate pentru Libertatea. Discuțiile durează de mai bine de două ore.




UPDATE ora 17.30: „Doleanțele transportatorilor și fermierilor sunt foarte specifice. Ne așteptăm ca discuțiile să nu mai dureze mult timp”, au declarat surse participante la ședință pentru Libertatea.
UPDATE ora 17.00: După aproape două ore de negocieri la sediul Guvernului, premierul Ciolacu și protestatarii încă nu au ajuns la un acord.
„Vom sta aici (n.red. la intrarea în București) cât timp este necesar ca să obținem rezultatele dorite”, au spus reprezentanții transportatorilor la Antena 3. Aceștia așteaptă să intre în Capitală ca să ajungă cu camioanele în Piața Victoriei și să continue protestul.




UPDATE ora 15.15: Au început discuțiile de la Palatul Victoria dintre Marcel Ciolacu și o delegație a transportatorilor și fermierilor. La ele participă și prefectul Capitalei, Rareș Hopincă.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


VEZI GALERIA  FOTOPOZA 1 / 6
UPDATE ora 14.28: Întrevederea dintre premierul Ciolacu și protestatari, de la ora 15.00, a fost anunțată oficial și de Guvern. „Întâlnirea de astăzi continuă dialogul început în cursul zilei de ieri de reprezentanți ai Cancelariei Prim-Ministrului și cei ai transportatorilor, în care au fost analizate problemele semnalate în domeniul transporturilor și soluțiile aplicabile de răspuns”, se arată în comunicat.




UPDATE ora 14.15: Prefectul Capitalei, Rareș Hopincă, le-a dat protestatarilor aflați pe Centura Capitalei ceai cald și a confirmat că șeful Executivului așteaptă o delegație la Palatul Victoria cu care să poarte negocieri. 
„Avem mandat de la premierul Marcel Ciolacu să vă cerem să alegeți o delegație de 6 persoane, 3 agricultori și 3 transportatori care să meargă la ora 15.00 la o întâlnire la Palatul Victoria. Mergem pentru o întâlnire pentru a vă prezenta doleanțele și pentru a identifica soluțiile cât mai grabnic”, le-a spus Hopincă protestatarilor.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Până la urmă, s-a decis că la Guvern va merge o delegație de 10 persoane, plus o rezervă, care să negocieze cu Marcel Ciolacu, au transmis reprezentanții Prefecturii.
UPDATE ora 14.00: Premierul Marcel Ciolacu are programată la ora 15.00 o întâlnire la sediul Guvernului cu reprezentanții protestatarilor, au declarat surse guvernamentale pentru Libertatea. 
„Există disponibilitatea noastră de a purta un dialog pentru a debloca situația”, au spus sursele citate.
UPDATE ora 13.00: Prefectul Rareș Hopincă va merge la ora 14.00 să discute cu protestatarii, a anunțat Prefectura Capitalei.




UPDATE ora 12.10: Primăria condusă de Nicușor Dan a primit o cerere pentru protestul transportatorilor și fermierilor, dar nu este valabilă pentru că „nu e scrisă corect”, au spus reprezentanții PMB pentru Libertatea.
Mai precis, în cererea care a fost depusă fizic nu a fost trecut intervalul de timp pentru protest, numărul participanților, traseul și nici pe cine reprezintă acea persoană, au precizat reprezentanții primăriei pentru Libertatea.
UPDATE ora 12.00: Transportatorii se regrupează la intrarea în București, mai precis la Afumaţi, a declarat Alex Perţea, reprezentantul transportatorilor care participă la protest. 




„Suntem la intrare în Capitală. Suntem în curs de regrupare pentru a ne continua protestul. Ca şi locaţie nu suntem foarte hotărâţi care este direcţia din acest punct. Momentan suntem în regrupare. Suntem în zona Afumaţi, chiar la intrare, pe centură”, a spus el pentru Agerpres.
Întrebat dacă protestatarii se îndreaptă spre Guvern, Perțea a răspuns că transportatorii nu s-au hotărât şi că „există o posibilitate”, dar nu au nimic organizat în acest sens și că la protest participă 80 de persoane, 40 de tractoare şi 50 de camioane.

Știrea inițială: Zeci de camioane, autovehicule ale unor firme de transport şi utilaje agricole sunt pe Șoseaua de Centură și încearcă să intre în București pentru a protesta în Piața Victoriei, dar filtrele Poliției și Jandarmeriei împiedică accesul spre Capitală, a relatat news.ro.
Primarul Capitalei, Nicușor Dan, a declarat vineri, 12 ianuarie, la Digi24, că transportatorii sau fermierii nu au făcut demersuri pentru a cere autorizație de protest.
„Legea spune că autorizaţia pentru protest este dată de primar, în cazul nostru, primarul municipiului Bucureşti. Noi am autorizat toate protestele care ni s-au cerut de-a lungul timpului. Probabil că au fost 1.000 de proteste de la începutul acestui mandat, inclusiv împotriva mea, câteva. Nu avem o cerere până în acest moment”, a spus Nicușor Dan, potrivit news.ro.
El a precizat că protestul nu poate fi respins, dacă se întrunesc condițiile legale.
„Din momentul în care o să avem o cerere, o să întrunim o comisie. În comisia asta sunt reprezentanţi ai Jandarmeriei, ai Poliţiei, ai Poliţiei Rutiere, că e foarte important să stânjenim cât mai puţin circulaţia oamenilor din Bucureşti. Şi evident că o să fie invitaţi şi reprezentanţi ai celor care fac cererea, aşa cum se întâmplă la fiecare cerere de acest tip. Evident că nu există motive pentru care un astfel de protest să fie respins”, a mai spus edilul.
Transportatorii vor cere autorizație săptămâna viitoare
Liderii organizaţiilor patronale ale transportatorilor au declarat pentru News.ro că abia săptămâna viitoare vor să solicite autorizarea unui protest în Piaţa Victoriei, acolo unde reprezentanţii fermierilor vor să proteste cu utilaje agricole.
„Săptămâna viitoare vom încerca să depunem o autorizaţie, să vedem ce va spune Primăria, dacă ne-ar lăsa în Piaţa Victoriei sau nu. Am vrea să organizăm un protest pe o perioadă de mai multe zile, vrem să fim auziți”, a afirmat un reprezentant al transportatorilor.
Revendicările transportatorilor

Plafonarea RCA la 5.000 de lei la B 0 şi posibilitatea suspendării acoperirii poliţelor (RCA/CMR/casco) când un camion nu este în uz şi prelungirea automată a valabilităţii.
Scurtarea timpilor de trecere a frontierei prin modificarea OG 43 și respectarea Regulamentului European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere)


Reintroducerea toleranţelor la depăşirile de greutate/gabarit, aşa cum prevăd şi normele europene şi evitarea dublei taxări
Mutarea controalelor rovinietei, cântarului şi al măsurării gabaritului pe teritoriul naţional/la cel puţin 15 km de punctul de trecere a frontierei, respectând astfel şi Regulamentul European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere).

3. Alocaţii de cazare/alocaţii de hrană

Acordarea alocaţiei de cazare neimpozabilă de 265 de lei/zi pentru salariaţii bugetari să se acorde şi angajaţilor din privat, fără documente justificative.
Introducerea unei alocaţii de hrană pentru lucrătorii detaşaţi, neimpozabilă, în valoare de 40 de euro/zi, care să se adauge la plafonul maxim de 87,5 euro/zi în limita căruia se poate acorda indemnizaţia de detaşare.

4. Reglementarea unui mediu de concurenţă loială în transporturi:

Reglementarea unei legi antidumping prin care se pedepseşte prestarea unui serviciu la un tarif care nu acoperă costurile implicate (poate fi aplicată la nivelul întregii economii pentru interzicerea activităţii economice sub costuri). Impunerea unui tarif minim de referinţă.
Obligaţia plăţii timpilor de aşteptare a camioanelor la încărcare/descărcare care depăşesc două ore
Obligaţia plăţii serviciului prestat de şofer de încărcare/descărcare a mărfii în/din camion sau interzicerea acestui serviciu
Obligativitatea expeditorilor de a prezenta la licenţiere o asigurare de risc financiar sau orice altă formă de garanţie bancară în limita căreia poate încheia tranzacţia
Responsabilizarea beneficiarului mărfii, care a asigurat încărcarea camionului, în cazul în care la cântar se constată altă greutate decât în documente.

5. Posibilitatea recuperării unui procent din acciza la combustibil pentru firmele de transport.
6. Controlul camioanelor ucrainene pe teritoriul României în egală măsură cu al celor româneşti. Rezolvarea problemelor de acces în Portul Constanţa, care au devenit din ce mai acute de când sunt atât de multe camioane ucrainene care intră zilnic în port.
Ministrul agriculturii, Florin Barbu, i-a invitat pe fermieri la discuţii pentru a găsi soluţii şi aşteaptă lista de revendicări a acestora. El a atras atenţia că protestul este folosit politic.
Protestul, „confiscat politic”
Transportatorii și fermierii din ţară erau așteptați miercuri, 10 ianuarie, în prima zi de protest, să vină cu TIR-urile și utilajele agricole în București, dar acest lucru nu s-a întâmplat.
O zi mai târziu, sute de transportatori din toată ţara au participat la a doua zi de protest, iar camioanele au pornit spre seară către Bucureşti, pentru a se alătura angajaţilor firmelor de transport care protestează pe centura Capitalei.
Președintele AUR, George Simion, a mers joi seară, 11 ianuarie, la Chiajna pentru a discuta cu transportatorii și fermierii. El s-a declarat solidar cu protestatarii și a cerut să fie lăsați să intre în București. Însă unii dintre cei prezenți i-au cerut să plece, pentru a nu confisca politic protestul lor. 
Un alt lider politic a venit la protest, este vorba despre senatoarea Diana Șoșoacă. Aceasta le-a cerut forțelor de ordine să îi arate ordinul prin care se interzice intrarea manifestanților în București, dar protestarii s-au dezis și de Șoșoacă, a relatat hotnews.ro.
O delegaţie a transportatorilor a fost primită joi, 11 ianuarie, de reprezentanți guvernamentali pentru a-și prezenta revendicările. Ministrul transporturilor, Sorin Grindeanu, a agreat cu reprezentanții unei asociații să reia discuțiile miercurea viitoare. 
Ministrul de interne, Cătălin Predoiu, a făcut apel la calm și a precizat că polițiștii nu fac altceva decât să respecte legea prin faptul că blochează intrarea în București, iar transportatorii nu vor putea intra în Capitală, dacă nu vor obține o autorizație de protest.



Urmărește-ne pe Google News




----------------------------------


Papa Francisc, nevoit să își întrerupă discursul din cauza unei „bronșite ușoare” | VIDEO 
Știri Externe
2024-01-12T18:07:36+02:00

Papa Francisc nu a reuşit să-și termine un discurs susţinut vineri, 12 ianuarie, la Vatican, în faţa unui grup de experţi francezi în comunicare religioasă, plângându-se de „o uşoară bronşită", scrie Agerpres preluând Reuters.



Suveranul Pontif, în vârstă de 87 de ani, a suferit o infecţie pulmonară acută în noiembrie, care l-a determinat să anuleze o călătorie planificată la summitul COP28 privind clima din Dubai şi să îşi lase asistenţii să îi citească discursurile timp de mai multe săptămâni.
Vineri, Francisc avea o întrevedere cu participanţii la simpozionul „Université des communicants en Église” organizat de Conferinţa Episcopală Franceză, când a fost nevoit să îşi întrerupă mesajul de bun-venit.




🎥HIGHLIGHTS | Pope Francis met with participants of the Symposium „Université des Communicants en Église,” organized by the Conference of Bishops of France, in the Vatican. The Holy Father did not read the speech due to „bronchitis.” pic.twitter.com/TrWizZ0JbR— EWTN Vatican (@EWTNVatican) January 12, 2024 
„Aş vrea să citesc tot discursul, dar există o problemă, am o bronşită”, a rostit Papa, cu vocea răguşită.
Anterior în cursul zilei, Suveranul Pontif ţinuse deja alte, în timpul unor întâlniri cu tineri profesionişti şi cu un comitet de promovare a relaţiilor dintre bisericile catolică, ortodoxă şi orientală.




În cadrul unui angajament ulterior, Papa Francisc nu a citit discursul său în faţa membrilor unui organism ştiinţific catolic, care l-a primit în schimb în formă scrisă, a precizat Vaticanul.
Foto: Profimedia Images



Urmărește-ne pe Google News




----------------------------------


Un bărbat din Vrancea s-a baricadat 5 zile în casă. A fost salvat de luptătorii SAS și dus la spital. VIDEO 
Știri România
2024-01-12T18:02:47+02:00

Un bărbat de 56 de ani din satul Râmniceni, județul Vrancea, a fost salvat vineri, 12 ianuarie, de luptătorii Serviciului de Acţiuni Speciale (SAS), la cinci zile după ce s-a baricadat în locuința sa, fără mâncare și căldură. Bărbatul era cunoscut cu afecţiuni psihice și a fost dus la spital după intervenția polițiștilor, a anunțat IPJ Vrancea.



Polițiștii au fost alertați azi-dimineață, în jurul orei 10.20, despre faptul că „un bărbat cunoscut cu afecțiuni psihice și agresiv s-a baricadat în locuință de circa 5 zile, punându-și viața în pericol”.
„La fața locului s-a deplasat o patrulă de ordine publică din cadrul Secției 6 Poliție Rurală Nănești, care a găsit un bărbat baricadat într-una din camerele locuinței care nu avea nicio sursă de încălzire. Acesta se afla într-o stare accentuată de agitație și refuza orice dialog cu polițiștii”, a transmis IPJ Vrancea, citat de Ziarul de Vrancea.




Pentru că bărbatul era cunoscut cu afecţiuni psihice grave, a fost solicitat sprijinul luptătorilor SAS.
Aceștia au intrat în locuință și l-au imobilizat, ulterior fiind transportat la Spitalul Judeţean pentru acordarea de îngrijri medicale. El urmează să fie internat într-o secţie de specialitate, a mai precizat IPJ Vrancea.







Urmărește-ne pe Google News




----------------------------------


„Acesta nu este decât începutul”. Crimeea va fi lovită și mai puternic, promite generalul Budanov, șeful spionajului militar ucrainean 
Știri Externe
2024-01-12T17:38:56+02:00

Atacurile ucrainene în Peninsula Crimeea, anexată de Rusia încă din 2014, se vor intensifica, a dat asigurări vineri, 12 ianuarie, şeful serviciilor militare ucrainene de informații, Kirilo Budanov, potrivit agenției AFP, preluată de Agerpres.



„În 2023, primele incursiuni ucrainene au avut loc în Crimeea ocupată temporar, în contextul în care unii le credeau imposibile. Şi acesta nu este decât începutul. Acest lucru dă speranţă, în special ucrainenilor din Crimeea care trăiesc de zece ani sub ocupaţie rusă şi dintre care mulţi începeau să se descurajeze”, a afirmat generalul Budanov, într-un interviu acordat cotidianului francez Le Monde.
„Partea de nord a Mării Negre este sub control ucrainean, cu platformele de extracţie de gaz, şi coridoarele maritime pentru exportul de cereale sunt din nou operaţionale, chiar dacă există riscuri cauzate de război”, a adăugat șeful spionajului militar ucrainean.




Frontul terestru rămâne „înghețat“
Anexată de Rusia în urmă cu aproape zece ani, Crimeea este o regiune-cheie pentru logistica forţelor ruse care ocupă o parte din sudul Ucrainei. Acest teritoriu este constant ţinta rachetelor şi a dronelor ucrainene.
În schimb, pe frontul terestru, „de cele două părţi, utilizarea extrem de intensivă a dronelor de atac a făcut imposibile ofensivele rusă şi ucraineană“, potrivit lui Budanov.
El a menționat, de asemenea „o densitate a câmpurilor minate nemaiîntâlnită de la Al Doilea Război Mondial încoace“, ceea ce face ca linia frontului să rămână „înghețată”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Budanov admite „oboseala” populației după 2 ani de război
Întrebat despre starea de spirit a populaţiei ucrainene după aproape doi ani de la începerea invaziei ruse, Kirilo Budanov a recunoscut existenţa unei anumite „oboseli”.
„Războiul a început în urmă cu zece ani (în Donbas), invazia pe scară largă din 2022, oboseala se manifestă atât la nivel individual, cât şi în societate. Nu critic, fenomenul este de înţeles. Dar lipsa soldaţilor devine importantă, chiar dacă nu este alarmantă”, a mai spus şeful spionajului militar ucrainean.




Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Șefa Casei de Asigurări de Sănătate Maramureș și o altă directoare, urmărite penal de DNA pentru luare de mită 
Știri România
2024-01-12T17:35:21+02:00

Directoarea generală a Casei de Asigurări de Sănătate Maramureş, Carmen Eleonora Prodan, şi directoarea executivă a Direcţiei relaţii contractuale din cadrul aceleiaşi instituţii, Camelia Rodica Stretea, sunt urmărite penal de DNA pentru comiterea mai multor infracţiuni de luare de mită, informează vineri instituția.



Directoarea generală a CAS Maramureş, Carmen Eleonora Prodan, şi directoarea executivă a Direcţiei relaţii contractuale, Camelia Rodica Stretea, sunt cercetate pentru luare de mită sub control judiciar, transmite DNA.
Carmen Eleonora Prodan este acuzată de comiterea a opt infracţiuni de luare de mită, din care trei săvârşite în formă continuată, în timp ce directoarea care se ocupa de contracte, Camelia Rodica Stretea, este suspectată de săvârşirea a cinci infracţiuni de luare de mită, din care două în formă continuată.




„În perioada septembrie – decembrie 2023, inculpatele Prodan Carmen Eleonora şi Stretea Camelia Rodica, în calităţile menţionate mai sus, ar fi primit de la mai multe persoane (oameni de afaceri şi manageri de spitale) foloase necuvenite şi sume de bani necuantificate până în prezent, pentru îndeplinirea atribuţiilor de serviciu referitoare la încheierea şi derularea în bune condiţii a unor contracte încheiate de diferite societăţi comerciale şi unităţi sanitare cu instituţia pe care o conduceau”, se arată în comunicatul DNA.




Potrivit sursei citate, pe timpul cât se află sub control judiciar, cele două inculpate trebuie să respecte o serie de obligații, între care: să nu depășească limita teritorială a județului Maramureș decât cu încuviințarea prealabilă a organului judiciar (procuror, judecător de cameră preliminară, instanța de judecată) și să nu exercite profesia, meseria sau să nu desfășoare activitatea în exercitarea căreia au săvârșit fapta.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


DNA mai anunță că în acest dosar sunt urmărite penal și alte persoane, iar cu o zi în urmă au fost făcute percheziții la șase adrese din Maramureș.



Urmărește-ne pe Google News




----------------------------------


Buletin de București: Fratele unui director din Primăria Sectorului 4, contracte de 620.000 de euro cu administrația locală 
Știri România
2024-01-12T17:22:45+02:00

Mai multe instituții din Sectorul 4 au încheiat, în ultimii 6 ani, contracte de aproape 620.000 de euro, pentru mentenanță IT, cu o firmă cu doar doi angajați deținută de Marius Bîrdac, fratele unui „protejat“ al primarului Daniel Băluță, cu putere de decizie în administrația locală a Sectorului 4, dezvăluie o investigație realizată de Buletin de București.



Marius Bîrdac este fratele lui Cristian Bîrdac, șef la Direcția de Mobilitate Urbană a Sectorului 4, cea care se ocupă de parcările din Sectorul 4.
Anual, între 2018 și 2023, firma lui Marius Bîrdac – Aridom Serv SRL – a primit în medie câte 100.000 de euro din banii Sectorului 4.
Majoritatea contractelor au fost pentru mentenanță și asistență tehnică IT, însă, la nevoie, compania oferea și alte tipuri de servicii. De exemplu, în timpul pandemiei de COVID-19 a vândut dezinfectanți unei direcții din același sector şi indicatoare rutiere unei alte instituţii, scrie Buletin de București.




Aridom Serv SRL a început să primească contracte prin încredințare directă de la instituțiile din Sectorul 4 în luna mai 2018, când firma nu împlinise nici un an de la înființare. 
Primul contract public a venit de la Direcția de Mobilitate Urbană Sector 4, la două luni după ce Cristian Bîrdac, a devenit director adjunct al instituției. Contractul a fost încheiat în august 2018 pentru „Mentenață și administrare IT“ și a avut o valoare de peste 15.000 de euro.
Primăria Sectorului 4 spune că a trimis Corpul de Control peste Cristian Bîrdac




Jurnaliștii de la Buletin de București au transmis mai multe întrebări Primăriei Sectorului 4 referitoare la acest caz. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Ulterior solicitărilor jurnaliștilor, primarul Daniel Băluță a trimis Corpul de Control la Direcția de Mobilitate Urbană Sector 4.
Concluziile preliminare ale inspectorilor din primărie au fost că directorul Cristian Bîrdac trebuie să fie demis, iar contractele în derulare dintre instituțiile din Sectorul 4 și Aridom Serv trebuie încheiate „de îndată“.
Citește investigația pe Buletin de București.



Urmărește-ne pe Google News




----------------------------------


Protest uriaș în Yemen, după bombardamentele americano-britanice asupra milițiilor houthi. „SUA sunt Diavolul” | VIDEO 
Știri Externe
2024-01-12T17:10:37+02:00

Zeci de mii de yemeniți s-au adunat vineri, 12 ianuarie, în mai multe orașe, pentru a-i auzi pe liderii lor cum condamnă bombardamentele americane și britanice asupra țării lor, venite ca ripostă la atacurile militanților houthi asupra navelor din Marea Roșie, informează Reuters.



SUA și Marea Britanie au efectuat în cursul nopții zeci de bombardamente aeriene asupra unor ținte militare ale milițiilor houthi, extinzând astfel valul de conflicte regionale declanșat de războiul Israelului în Fâșia Gaza.
„Loviturile voastre asupra Yemenului reprezintă terorism”, a declarat Mohammed Ali Al-Houthi, membru al Consiliului Politic Suprem al Houthi, referindu-se la Statele Unite. „Statele Unite sunt Diavolul”, a susținut el.
A massive protest in Sa’da Yemen against the US-UK attacks on locations across the country. pic.twitter.com/ZTiYcM2NEv— Quds News Network (@QudsNen) January 12, 2024





După ce conducătorii grupării islamiste Hamas din Gaza au atacat Israelul pe 7 octombrie, ceea ce a declanșat ofensiva Israelului din Fâșia Gaza, rebelii houthi, aliați ai Iranului, au început să atace rutele de transport maritim și să lanseze drone și rachete spre Israel, spunând că nu se vor opri până când campania Israelului nu va înceta.
Rebelii houthi, care controlează o mare parte din Yemen, au anunțat că vor viza toate navele care se îndreaptă spre Israel, aflat la peste 1.000 de mile distanță, și au avertizat companiile maritime internaționale să nu folosească porturile israeliene.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Milițiile Houthiconsideră că SUA, cel mai apropiat aliat al Israelului, sunt parțial responsabile de criza din Orientul Mijlociu și de amploarea răspunsului masiv al Israelului.
„Nu am atacat țărmurile Americii, nu ne-am deplasat în insulele americane și nici nu le-am atacat. Loviturile voastre asupra țării noastre sunt terorism”, a insistat Al-Houthi.
Americanii „sunt teroriști și se pricep extrem de bine să mintă oamenii din lume, dar conștiința poporului yemenit este o conștiință diferită. Tu, yemenitule, crezi că America se apără sau că este teroristă?”, a mai afirmat Al-Houthi.




Miliția irakiană Harakat al-Nujaba, de asemenea aliniată cu politica Iranului, a anunțat că interesele americane și ale țărilor aliate cu SUA nu vor mai fi în siguranță de acum înainte.
În Sana’a, capitala Yemenului, protestatarii au călcat în picioare steaguri israeliene și americane.
Sanaa, the capital of Yemen right now. More people are still coming in, but this is Yemens response to the US and the UK pic.twitter.com/kNm6Pe2pcM— deeeeeee (@revolutionaryem) January 12, 2024





Forțele americane și aliate au fost atacate de cel puțin 130 de ori în Irak și Siria după 17 octombrie, potrivit Washingtonului. Statele Unite nu intenționează să desfășoare mai multe forțe în regiune, a declarat purtătorul de cuvânt al Pentagonului, generalul de brigadă Patrick Ryder.
Foto: Hepta.ro



Urmărește-ne pe Google News




----------------------------------


Poșta Română anunță măsuri după scandalul taloanelor de pensii livrate cu pliante PNL 
Știri România
2024-01-12T16:46:00+02:00

Compania Naţională Poşta Română a anunţat vineri, 12 ianuarie, suspendarea imediată a serviciului Postmesager pentru materiale cu caracter politic, după reclamația făcută de PSD cu privire la implicarea Poștei în acţiuni de distribuire a unor astfel de materiale.



„În urma informaţiilor apărute în presă cu privire la implicarea companiei în distribuirea de materiale cu caracter politic, Compania Naţională ‘Poşta Română’ a luat decizia, în baza prevederilor legale, de a suspenda temporar serviciul Postmesager pentru materiale cu caracter politic. Poşta Română, cu o vechime de 162 de ani în slujba cetăţenilor, ţine la reputaţia şi la prestigiul său, fiind o companie care susţine valorile democratice şi nu doreşte să fie asociată cu niciun partid politic”, se arată într-un comunicat al companiei, potrivit Agerpres.




Serviciul Postmesager al Poștei Române este folosit pentru trimiteri de mesaje publicitare, mai precis materiale de reclamă, marketing sau publicitate, marketing politic sau publicitate electorală sub formă de fluturaşi, flyere, pliante, cataloage și broşuri. „În funcție de volum, puteți beneficia de politica avantaj client”, scrie pe site-ul Poștei.
PSD a cerut explicații pentru „serviciul special de capsare a materialelor de propagandă politică“
Reacția Poștei vine la câteva ore după ce partidul condus de premierul Marcel Ciolacu a transmis Poştei Române şi ai Casei Naţionale de Pensii că așteaptă explicații oficiale pentru „serviciul special de capsare a materialelor de propagandă politică de taloanele de pensii distribuite pensionarilor”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


PSD a cerut celor două instituții să spună dacă un astfel de serviciu este legal, „având în vedere că e vorba de documente emise de autoritățile statului român, asociate în mod direct cu propaganda unui partid politic”, în speță partidul condus de Nicolae Ciucă.
Social-democrații au exemplificat folosind materiale de propagandă despre care susțin că au fost distribuite de PNL în județul Timiș.
VEZI GALERIA  FOTOPOZA 1 / 3



Urmărește-ne pe Google News




----------------------------------


Ofertă de vacanță în Rusia: schi în Coreea de Nord, țară care primește primii turiști după pandemie. Cum e descrisă stațiunea 
Știri Externe
2024-01-12T16:40:35+02:00

O agenție de turism din Rusia a anunțat că lansează pachete turistice pentru schi în Coreea de Nord, primele de acest fel organizate de la începutul anului 2020, când țara asiatică și-a închis granițele din cauza pandemiei de COVID-19, relatează CNN.



La fel ca multe alte țări, Coreea de Nord, o țară deja izolată sub dictatura lui Kim Jong-un, a introdus în urmă cu patru ani măsuri anti-COVID dure și și-a închis complet granițele, deja strict controlate, pe măsură ce virusul se răspândea la nivel mondial.
Acum, pentru 750 de dolari, rușii au ocazia să fie primii turiști care intră în țară după pandemie. Este vorba despre o ofertă de patru zile la schi în stațiunea de lux Masikryong, lângă capitala Phenian, potrivit site-ului agenției ruse Vostok Intur.




Vacanța în Coreea de Nord este programată să înceapă pe 9 februarie, cu plecare din orașul-port rusesc Vladivostok.
În preț sunt incluse zborul Vladivostok-Phenian și retur și deplasarea cu autobuzul în Masikryong. Stațiunea se află la o înălțime de 1.360 de metri, pe muntele Taehwa, și la circa 3 ore și jumătate distanță de mers cu mașina de Phenian. 
„În Masikryong, vă veți regăsi într-un adevărat paradis pentru iubitorii de sporturi de iarnă”, se indică în anunțul agenției Vostok Intur, care mai laudă stațiunea nord-coreeană pentru „aerul curat de munte și priveliștile magnifice”.




Imagine cu turiști aflați în stațiunea Masikryong din Coreea de Nord, în februarie 2017. Foto: Profimedia



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Înainte de pandemie, Coreea de Nord obișnuia să ofere pachete turistice, foarte atent supravegheate, destinate turiștilor interesați să vadă de aproape cea mai izolată țară din lume.
Simon Cockerell, manager general la Koryo Tours, o agenție din China specializată în turism în Coreea de Nord, a explicat că excursia ar fi prima în Coreea de Nord din ianuarie 2020 și până în prezent. 




Cockerell a spus că excursia este „un semnal pozitiv”, însă nu înseamnă neapărat o redeschidere mai largă a turismului în Coreea de Nord.
Coreea de Nord nu a anunțat oficial reluarea turismului, dar potrivit agenției de presă de stat KCNA, ministrul relațiilor economice externe al Phenianului, Yun Jong Ho, s-a întâlnit cu guvernatorul Moscovei al Administrației Teritoriului Maritim, Oleg Kozhemyako, în timpul vizitei sale în Coreea de Nord în decembrie 2023.



Urmărește-ne pe Google News




----------------------------------


Strănepotul lui Iosif Stalin spune că ofensiva rusă din Ucraina, anunțată la televizor de „o persoană care îl interpretează pe Putin”, este „ilegală” 
Știri Externe
2024-01-12T16:30:54+02:00

Campania militară a Rusiei în Ucraina este ilegală, dat fiind faptul că autorităţile nu au consultat populaţia atunci când au trimis trupe în ţara vecină, a declarat vineri, 12 ianuarie, Iakov Djugaşvili, strănepotul dictatorului sovietic Iosif Stalin, într-un interviu acordat agenției spaniole de presă EFE, potrivit Agerpres.



„Pentru ca să participe în acest război, forţele armate trebuiau să fie trimise pe câmpul de luptă de către organele de stat ale Rusiei, urmând instrucţiunile şi în numele poporului rus”, a spus Djugaşvili.
În acest sens, el a argumentat că nici Duma de Stat şi nici Consiliul Federaţiei, cele două camere ale parlamentului rus, nu au emis nici măcar „o singură lege sau o prevedere legală care să facă aluzie la război, la Ucraina sau la operaţiunea militară specială”.
Djugaşvili: Acţiunile Rusiei în Crimeea au fost legale, cele din Ucraina, nu




Djugaşvili, care poartă acelaşi nume şi prenume ca fiul cel mare al lui Stalin, a subliniat că puţin contează că „o persoană care îl interpretează pe (preşedintele Vladimir) Putin a anunţat la televizor” începerea „operaţiunii militare speciale” pe data de 24 februarie 2022.
„Pe pagina web a preşedintelui nu există niciun document privind începerea operaţiunii militare speciale. Astfel, poporul rus nu a trimis forţele armate la război în Ucraina, nici direct, nici prin intermediul puterilor sale de stat”, a spus el.




În opinia sa, „în acest mod, oficialii doresc să evite orice lucru care i-ar putea asocia cu operaţiunea militară specială”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„De ce? Am un singur răspuns. Vor să se sustragă de la răspunderea prevăzută în conformitate cu articolul 353 din Codul penal (planificarea, pregătirea, declanşarea sau desfăşurarea unui război de agresiune)”, a afirmat el.
Strănepotul lui Stalin, care se află în prezent la Moscova, a subliniat că acest articol prevede pedepse de până la 20 de ani de închisoare.




Acesta a evocat, cu referire la anexarea peninsulei ucrainene Crimeea, că, pe 1 martie 2014, Consiliul Federaţiei (Senatul Rusiei) nu a avut nicio reţinere să precizeze unde şi de ce trimite trupe.
„În documentul din 22 februarie 2022 (Senatul) nu a avut curaj. De ce? Pentru că în 2014 acţiunile Rusiei au fost legale, iar în 2022 nu mai sunt”, a insistat el.
Occidentul, acuzat că vrea să prelungească „războiul fratricid”
În plus, Iakov Djugaşvili i-a acuzat pe politicienii şi presa din Occident, interesați de înfrângerea Rusiei în război, că ascund faptul că poporul rus nu a autorizat armata sa să intervină militar în Ucraina.




„Ei ascund acest lucru poporului rus şi lumii doar pentru a prelungi acest război fratricid cât mai mult posibil”, susţine strănepotul lui Stalin.
„Scopuri propagandistice”
Cât despre străbunicul său, Djugaşvili a asigurat că autorităţile folosesc numele lui Stalin, al Uniunii Sovietice şi „Marelui Război Patriotic” (1941-1945), episodul sovietic al celui de-Al Doilea Război Mondial, în „scopuri propagandistice”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Potrivit lui Djugaşvili, scopul este de a „convinge poporul rus că operaţiunea militară specială din Ucraina este la fel de justă ca Marele Război Patriotic”.




Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Condamnare definitivă în cazul terapeutei care a trimis fotografia nud a unui copil cu autism iubitului ei, consumator de pornografie infantilă. Cazul, prezentat de Libertatea 
Știri România
2024-01-12T16:11:48+02:00

Curtea de Apel București a pronunțat vineri sentința definitivă în cazul terapeutei care lucra la Asociația Lumea lui Arthur din București. Femeia nu va mai putea lucra cu copii timp de 5 ani. Libertatea a relatat despre caz în vara anului 2022.



Curtea de Apel București a decis, în mod definitiv, condamnarea terapeutei la 3 ani de închisoare cu suspendare, sub supraveghere, respingând astfel apelul formulat de aceasta împotriva condamnării inițiale. 
Astfel, potrivit deciziei instanței, timp de 3 ani, terapeuta va trebui să respecte un program de supraveghere, să efectueze 90 de zile de muncă în folosul comunității și să urmeze un program de reintegrare socială. 
În plus, judecătorii i-au interzis să mai lucreze cu copiii, timp de 5 ani, sau să ocupe vreo funcție publică.




Libertatea a relatat despre cazul terapeutei de la Lumea lui Arthur la începutul lunii august anul trecut. Oficialii centrului nu au dorit să comenteze acuzațiile aduse angajatei. Nici terapeuta.
Femeia a fost citată, inițial, ca martor într-un dosar de pornografie infantilă. Iubitul ei, hairstylist la un salon de lux din București, era cercetat de către DIICOT Teleorman pentru deținere de pornografie infantilă. În telefonul său, anchetatorii au găsit mai multe materiale pornografice cu copii. Printre acestea se afla și poza nud unui băiețel de la centrul unde lucra terapeuta.  A recunoscut că ea a fost cea care l-a fotografiat pe copil și a invocat că a făcut-o ”din amuzament”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Pentru că și-a recunoscut în totalitate faptele, iubitul terapeutei a primit o pedeapsă de 1 an și 4 luni cu suspendare.
Despăgubiri pentru victimă: șase luni de terapie gratuită
DIICOT a solicitat, în acest caz, 10.000 de euro daune morale. Familia băiețelului a dorit doar jumătate din sumă. 
În timpul procesului, reprezentanții centrului au ajuns la o înțelegere cu familia minorului fotografiat în centru. Au încheiat un acord de mediere prin care s-au obligat să plătească minorului suma de 25.000 lei sub formă de consiliere și terapie în cadrul asociației pe o perioadă de 6 luni.



Urmărește-ne pe Google News




----------------------------------


NATO: Bombardamentele SUA și Marii Britanii asupra rebelilor houthi „sunt defensive, pentru păstrarea libertății de navigație” în Marea Roșie 
Știri Externe
2024-01-12T16:02:51+02:00

Loviturile aeriene desfăşurate de SUA şi Marea Britanie împotriva rebelilor houthi din Yemen au fost unele "defensive", a transmis vineri, 12 ianuarie, Alianța Nord-Atlantică, solicitându-le acestor miliții să-şi oprească atacurile din Marea Roșie, scrie Agerpres, preluând AFP.



„Aceste lovituri au fost defensive şi au avut ca scop păstrarea libertăţii de navigaţie pe una dintre cele mai importante căi maritime din lume”, a declarat purtătorul de cuvânt al NATO, Dylan White.
„Atacurile houthi trebuie să înceteze”, a adăugat White.
Statele Unite şi Marea Britanie au efectuat vineri 73 de lovituri împotriva luptătorilor houthi din Yemen, omorând cinci dintre ei şi rănind alţi şase, potrivit purtătorului de cuvânt militar al rebelilor, care a promis represalii.




Bombardamentele, desfăşurate din aer şi de pe mare, împotriva unor poziții militare din Yemen ale luptătorilor houthi au venit ca ripostă la atacurile acestor miliții asupra navelor din Marea Roşie.
Reuters notează că atacurile lansate de SUA și Marea Britanie asupra rebelilor houthi reprezintă o extindere regională dramatică a războiului din Fâșia Gaza dintre Israel şi Hamas.
Foto: Hepta.ro



Urmărește-ne pe Google News




----------------------------------


Erdogan acuză SUA și Marea Britanie, după atacurile asupra rebelilor houthi, că încearcă să transforme Marea Roșie într-o „mare de sânge” 
Știri Externe
2024-01-12T15:47:55+02:00

Președintele turc Recep Tayyip Erdogan a condamnat vineri, 12 ianuarie, atacurile americane și britanice asupra unor ținte ale rebelilor Houthi din Yemen, pe care le-a calificat drept o utilizare disproporționată a forței, și a acuzat cele două țări că încearcă să transforme Marea Roșie într-o „mare de sânge", informează Reuters.



Turcia, membră a NATO, a criticat puternic Israelul pentru campania sa militară din Fâșia Gaza, care vizează anihilarea grupării militante palestiniene Hamas, și a acuzat în repetate rânduri țările occidentale că sprijină ofensiva israeliană.
Întrebat de reporteri despre bombardamentele aeriene și maritime efectuate în cursul nopții de către forțele americane și britanice în Yemen, ca ripostă la atacurile asupra transportului maritim din Marea Roșie derulate de milițiile Houthi susținute de Iran, liderul turc a declarat că acestea nu sunt simetrice.




„Tot ceea ce s-a făcut este o utilizare disproporționată a forței”, a declarat Erdogan, după rugăciunea de vineri de la Istanbul.
„Această utilizare disproporționată a forței este în prezent efectuată de către SUA și Israel în Palestina. Iranul analizează cum să se protejeze împotriva tuturor acestor acțiuni”, a mai spus președintele turc.
„În acest moment, ei încearcă să transforme Marea Roșie într-o mare de sânge, iar Yemenul, prin intermediul (rebelilor) Houthi și prin folosirea întregii sale forțe, spune că va da răspunsul necesar în regiune Statelor Unite, Marii Britanii”, a adăugat Erdogan.




Turcia sprijină în linii mari guvernul recunoscut la nivel internațional al Yemenului și susține procesul condus de ONU menit să aducă pacea între acesta și milițiile Houthi, care au preluat controlul asupra unei mari părți a țării. Ankara a condamnat anterior atacurile cu rachete ale rebelilor Houthi asupra Arabiei Saudite.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Erdogan a precizat că Ankara a auzit de pe diverse canale că milițiile Houthi desfășoară o „apărare, un răspuns foarte reușit” împotriva Statelor Unite și a Marii Britanii, adăugând în același timp că Iranul analizează „cum se poate proteja împotriva a tot ceea ce se întâmplă”.




Forțele Houthi au atacat rutele de navigație de la gurile Mării Roșii, spunând că face acest lucru pentru a-i sprijini pe palestinieni împotriva Israelului.
Spre deosebire de aliații săi occidentali și de unele state arabe, Ankara nu consideră că Hamas, care controlează Fâșia Gaza și care a lansat sângerosul asalt asupra sudului Israelului pe 7 octombrie, este o organizație teroristă.
Foto: Profimedia Images



Urmărește-ne pe Google News




----------------------------------


CTP, despre prezența lui Simion și Șoșoacă printre agricultori și transportatori: „Mint încremenitor, în direct, o țară întreagă” 
Știri România
2024-01-12T14:57:34+02:00

Gazetarul Cristian Tudor Popescu i-a criticat pe politicienii George Simion și Diana Șoșoacă, acuzându-i de minciuni și incitare la violență pentru a obține avantaje politice de pe urma protestului transportatorilor și al fermierilor.




CTP a scris că cei doi lideri de Opoziție nu reprezintă interesele protestatarilor, ci urmăresc doar propria lor agendă politică.
„Au sărit să ragă așezându-se în fruntea agricultorilor și transportatorilor adunați în protest pe centura capitalei. S-au străduit să provoace o ciocnire violentă între demonstranți și jandarmi – dacă se întâmplau și niște morți și răniți, cu atât mai bine”, a susținut CTP vineri, 12 ianuarie, pe Facebook.
El a adăugat că pentru cei doi „masa de protestatari e chiar o masă, o pradă, pe care voiau s-o înfulece, metabolizând-o în voturi”.




„Or, așa cum au procedat și profesorii aflați în grevă astă-vară, „tractoriștii” le-au întors spatele celor doi prădători. Nimeni nu s-a aliniat lângă ei, dimpotrivă, au fost tratați cu huo, zâmbete disprețuitoare sau tăcere. Este încă o probă pentru răspunsul la întrebarea: „Pe cine reprezintă AUR și Șoșoacă?””, a scris CTP.

Gazetarul a mai notat că „partidul antiOccident al lui Simion și partidul proKremlin al lui Șoșoacă” vor să manipuleze inclusiv „lucrători cinstiți, de care guvernarea actuală își bate joc. Oameni care își închipuie că AUR și Șoșoacă o să le rezolve vreo problemă”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Câteva ore mai târziu, CTP a revenit cu o altă postare, tot pe Facebook.
„Simion și Șoșoacă mint încremenitor, în direct, o țară întreagă. Fantastic tupeul cu care Șoșoacă și Simion mint sfruntat, prostesc în față o țară întreagă: Șoșoacă le zice sus și tare jandarmilor să dea voie tractoarelor și camioanelor protestatarilor în Capitală, ba „pot să vină și cu tancul”, că „Ucrainenii cum sunt lăsați să ia cu tancurile în șenile șoselele României?”!!! Iar Simion anunță „sunt informat că ministrul Agriculturii este acum la schi în Austria”, în vreme ce ministrul Agriculturii, Florin Barbu, și-a încheiat concediul încă de marți și este la minister, așteptând o delegație a manifestanților, fără mașini și tractoare, cu care să stea de vorbă…”, a scris Cristian Tudor Popescu.




Simion și Șoșoacă au venit joi la proteste
Transportatorii și fermierii continuă protestele neautorizate pentru a treia zi consecutivă vineri, 12 ianuarie, după ce seara precedentă s-au confruntat pe Centura Capitalei cu filtrele instituite de polițiști și jandarmi, care le blochează accesul în București.
Președintele AUR, George Simion, a mers joi seară, 11 ianuarie, la Chiajna pentru a discuta cu transportatorii și fermierii. El s-a declarat solidar cu protestatarii și a cerut să fie lăsați să intre în București. Însă unii dintre cei prezenți i-au cerut să plece, pentru a nu confisca politic protestul lor. 







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Un alt lider politic a venit joi seară la protest, este vorba despre senatoarea Diana Șoșoacă. Aceasta le-a cerut forțelor de ordine să îi arate ordinul prin care se interzice intrarea manifestanților în București, dar protestarii s-au dezis și de Șoșoacă.



Urmărește-ne pe Google News




----------------------------------


Șapte români au furat într-o singură noapte șase tone de plumb și aproape o tonă de cupru, dintr-un spital belgian care era demolat 
Știri România
2024-01-12T14:55:30+02:00

Cei șapte români au apărut, joi, 11 ianuarie, în fața unui tribunal din Mechelen pentru a fi judecați pentru furt. Ei sunt acuzați că au mers de trei ori pe șantierul spitalului Zwartzustersvest, aflat în curs de demolare, pentru a fura, scrie cotidianul belgian Nieuws Blad.



În noaptea de 2 spre 3 martie 2023, gașca românească de hoți a dat pentru prima dată lovitura pe locul vechiului spital din Mechelen. Era complet demolat în acel moment. „Un angajat al firmei de demolare a observat că gardurile de securitate din jurul clădirii au fost sparte. Un lacăt a fost tăiat cu tăietoare de șuruburi, iar urmele de anvelope puteau fi văzute chiar pe șantier”, a explicat procurorul Philippe Van Ingelgem.
„O mare cantitate de plumb și cupru părea să fi fost furată. E vorba de țevi de apă și țevi de scurgere, dar și cabluri de alimentare decupate. În total, șase tone de plumb și 900 de kilograme de cupru dispăruseră”.




Și nu s-au oprit la acel furt. Trei zile mai târziu, aceiași hoți au venit din nou pe șantier. „De data aceasta, mai multe metale au fost mutate și pregătite pentru a fi luate. Mai mult ca sigur, hoții au fost surprinși de cineva și au fugit. Probabil că nu a fost luat nimic, dar acest lucru nu este complet sigur”, a continut procurorul. 
După alte două zile, pe 7 martie, românii au venit din nou la vechiul spital. „Atunci, o echipă de poliție a surprins o mașină cu numere de înmatriculare românești. Mașina a condus remarcabil de încet prin Keizerstraat și a parcat. Trei pasageri au mers la vechiul spital prin pasajul de lângă teatru. Mai târziu, au sosit alte două mașini cu numere de înmatriculare românești. Și acei ocupanți au coborât și ei în dreptul clădirii”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Când la fața locului erau suficiente echipe de poliție, s-a decis să fie căutați intrușii în vechiul spital. „Trei bărbați au fost găsiți într-o cameră. Pentru a ajunge acolo, au trebuit să urce printr-o gaură dintr-un perete. Aveau deja niște cabluri gata de luat. În altă parte a clădirii, doi bărbați au fugit pe coridoare, dar au fost și ei capturați. Alți doi bărbați au reușit să fugă afară, dar au ajuns direct în brațele poliției”.
Parchetul nu a putut dovedi dacă toți cei șapte au fost implicați în toate faptele. Au fost cerute pedepse efective de la un an la cincisprezece luni. 




Un bărbat, care a primit o pedeapsă de doi ani de închisoare la sfârșitul anului trecut pentru infracțiuni similare în regiunea Turnhout, dar împotriva căreia a fost depus apel, a fost reprezentat de un avocat. „Clientul meu își recunoaște vinovăția. Cer cea mai blândă pedeapsă posibilă”, a acesta.
Sentința va fi dată pe 8 februarie.



Urmărește-ne pe Google News




----------------------------------


LIVETEXT: Israelul spune, în procesul de la Haga, că acuzațiile de genocid sunt „o calomnie”: „Nu există acuzaţie mai falsă sau mai răuvoitoare” 
Știri Externe
2024-01-12T14:37:00+02:00

Curtea Internațională de Justiție (CIJ) de la Haga a reluat vineri audierile în cazul acuzațiilor de genocid aduse de Africa de Sud Israelului în contextul războiului din Fâșia Gaza. Răspunzând acuzațiilor, Israelul s-a afirmat că Africa de Sud că a prezentat o „imagine profund distorsionată din punct de vedere faptic și juridic”. La audierea de joi, reprezentanții Africii de Sud au spus că au dovezi ale „unui model de comportament genocidar” al Israelului, iar ambasadorul sud-african la Haga a cerut oprirea de urgență a luptelor din Gaza, stoparea strămutării palestinienilor și asigurarea de hrană, apă și condiții de viață pentru civili.



12 ian. - Acum 2 zile12-01-2024Ostaticii din Gaza vor primi medicamente în zilele următoare, anunță Israelul
Israelul a negociat un acord cu Qatarul care va permite livrarea de medicamente ostaticilor retinuti de Hamas in Gaza, a declarat biroul premierului israelian, citat de The Guardian.
Acordul „va permite intrarea de medicamente pentru ostaticii deținuți de organizația teroristă Hamas în Gaza”, a declarat vineri biroul lui Benjamin Netanyahu într-un comunicat.
Medicamentele vor fi date ostaticilor „în următoarele câteva zile”, a spus biroul.




Anunțul vine după ce un raport al New York Times spunea că Qatarul a fost angajat în discuții la nivel înalt cu Hamas pentru a livra medicamente vitale pe bază de rețetă ostaticilor israelieni din Fâșia Gaza.
Discuțiile privind asistența medicală sunt separate de negocierile mai ample privind o altă eliberare a ostaticilor, se arată în raport.
12 ian. - Acum 2 zile12-01-2024Aproape 24.000 de palestinieni uciși în Gaza de la începutul războiului
Peste 151 de palestinieni au fost uciși și alți 248 au fost răniți în Gaza în ultimele 24 de ore, a anunțat Ministerul Sănătății controlat de Hamas, citat de The Guardian.




Astfel, numărul total de palestinieni uciși în atacurile israeliene din 7 octombrie se ridică la cel puțin 23.708, conform ultimelor cifre ale ministerului. Peste 60.005 de persoane au fost de asemenea rănite, se arată în comunicat.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


12 ian. - Acum 2 zile12-01-2024ONU acuză Israelul că refuză „sistematic” accesul în nordul Fâșiei Gaza
Biroul umanitar al ONU a declarat vineri că autoritățile israeliene îi refuză în mod sistematic accesul în nordul Fâșiei Gaza pentru a livra ajutoare și că acest lucru a împiedicat în mod semnificativ operațiunea umanitară din această zonă, notează The Guardian.




„Operațiunile din nord au devenit din ce în ce mai complicate”, a declarat șeful biroului ONU pentru afaceri umanitare din teritoriile palestiniene ocupate, Andrea De Domenico, relatează Reuters. „Avem un refuz sistematic din partea israeliană a efortului nostru de a ajunge acolo, de a avea acces în nord”.
Israelul a negat anterior că a blocat intrarea ajutoarelor.
De la începutul ostilităților, livrările de ajutoare în nordul Fâșiei Gaza au fost limitate, iar zona a fost complet izolată de ajutorul extern timp de câteva săptămâni la începutul conflictului.




De Domenico a declarat că Israelul este îngrijorat de livrările de combustibil și de alte provizii care ar putea fi deturnate către Hamas și a fost reticent în a autoriza livrările de ajutoare către spitalele din nordul Gaza.
„În special, ei au fost foarte sistematici în a nu ne permite să sprijinim spitalele, ceea ce atinge un nivel de inumanitate care, pentru mine, depășește orice înțelegere”, a adăugat el.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


De Domenico a declarat pentru Reuters că OCHA nu a fost autorizat să se întoarcă la Jabalia și că i s-a permis să aducă la spitalul Al-Shifa doar o cantitate foarte precisă de combustibil, care să dureze o perioadă determinată.




În comentarii separate, biroul ONU pentru drepturile omului a declarat că Israelul, care se confruntă cu acuzații de genocid la CIJ de la Haga în această săptămână, a eșuat în mod repetat să respecte dreptul umanitar internațional.
„Am evidențiat în repetate rânduri eșecurile recurente ale Israelului în ceea ce privește respectarea principiilor fundamentale ale dreptului umanitar internațional: distincția, proporționalitatea și precauțiile în desfășurarea atacurilor”, a declarat Elizabeth Throssell, purtător de cuvânt al Înaltului Comisariat al ONU pentru drepturile omului (OHCHR).




12 ian. - Acum 2 zile12-01-2024Manifestanți pro-Israel au afișat imagini cu ostaticii Hamasîn fața Curții Internaționale de Justiție de la Haga
Manifestanții s-au adunat în fața Curții Internaționale de Justiție de la Haga, în timp ce echipa juridică a Israelului își oferă răspunsul la acuzațiile aduse de Africa de Sud, potrivit cărora Israelul comite un genocid în războiul său împotriva Hamas din Gaza, relatează The Times of Israel.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Demonstanții pro-israelieni au afișat bannere cu imagini ale ostaticilor ținuți de Hamas și de alte grupări teroriste din Gaza.




De asemenea, ei au așezat în zonă o masă lungă pregătită pentru o cină tradițională de vineri seara, de care se bucură evreii din întreaga lume în fiecare săptămână. Masa are câte un loc pentru fiecare ostatic încă deținut în Gaza, pentru a aminti de absența lor.
Manifestanți pro-israelieni în timpul audierii la Curtea Internațională de Justiție (CIJ) privind o plângere de genocid depusă de Africa de Sud împotriva Israelului. La colțul dinspre Palatul Păcii, ei au amplasat o așa-numită masă de Shabbat în semn de solidaritate cu ostaticii israelieni. Foto: Profimedia




12 ian. - Acum 2 zile12-01-2024Spitalul Al-Shifa din Gaza își reia parțial serviciile, anunță șeful OMS
Spitalul Al-Shifa din orașul Gaza, cel mai mare spital din enclavă, a restabilit parțial serviciile, a anunțat Organizația Mondială a Sănătății, ai cărei reprezentanți au ajuns la unitatea medicală pentru prima dată în peste două săptămâni, relatează The Times of Israel.
OMS și partenerii săi au ajuns joi la „spitalul din nordul Fâșiei Gaza, livrând combustibil și provizii medicale de care avea nevoie disperată”.
„Echipa a raportat că Al-Shifa, anterior principalul spital din Gaza, a restabilit (parțial) serviciile”, a scris pe rețeaua X șeful OMS, Tedros Adhanom Ghebreyesus.
Potrivit acestuia, spitalul are acum 60 de cadre medicale, o secție chirurgicală și medicală cu 40 de paturi, un departament de urgență, patru săli de operație, servicii de bază de obstetrică și ginecologie de urgență, precum și servicii limitate de laborator și radiologie.
After more than two weeks, @WHO team and partners were able to reach Al-Shifa hospital in northern #Gaza today and deliver 9300 litres of fuel and medical supplies to cover 1000 trauma and 100 kidney dialysis patients. The team reported that Al-Shifa, previously Gaza’s premier… pic.twitter.com/D6u4qhTwLT— Tedros Adhanom Ghebreyesus (@DrTedros) January 11, 2024 
SUA au afirmat că grupările Hamas și Jihadul Islamic Palestinian au folosit spitalul pentru a-și comanda forțele și a ține unii ostatici, dar au evacuat în mare parte complexul sanitar înainte ca trupele israeliene să intre acolo.
12 ian. - Acum 2 zile12-01-2024Ordinele de evacuare din Gaza dovedesc „exact opusul” intenției de genocid, susține Israelul, la CIJ
Israelul a afirmat vineri, ca răspuns la acuzațiile Africii de Sud, potrivit cărora avertismentele trimise palestinienilor, prin care îi sfătuia să își evacueze locuințele din nordul Fâșiei Gaza, ar fi fost în sine „genocidare”, că astfel de măsuri sunt concepute pentru a limita daunele provocate civililor, relatează CNN.
La audierea de joi, Africa de Sud a declarat că ordinul de evacuare emis de Israel către locuitorii din nordul Gaza la 13 octombrie a fost „genocidar”, pentru că „a cerut deplasarea imediată (…) în timp ce nu a fost permisă nicio asistență umanitară”.
„O măsură menită să atenueze daunele aduse populației civile (…) este o dovadă, potrivit reclamantului, a intenției Israelului de a comite genocid. De fapt, dovedește exact contrariul”, a declarat Galit Raguan, un avocat care reprezintă Israelul.
Oficialii ONU au avertizat că, chiar dacă locuitorii din Gaza respectă ordinele de evacuare, acest lucru nu garantează siguranța.
Secretarul general al ONU, Antonio Guterres, spune în luna decembrie, că „nu există niciun loc sigur unde să te duci în Gaza”.
12 ian. - Acum 2 zile12-01-2024Israelul denunță cazul de genocid de la CIJ ca fiind o „calomnie” care urmărește să „nege dreptul său de a se apăra”
Israelul a catalogat acuzațiile de genocid formulate la adresa sa de Africa de Sud ca fiind o „calomnie”, relatează CNN.
„Se susține respectuos că cererea și solicitarea ar trebui să fie respinse pentru ceea ce sunt: o calomnie menită să nege dreptul Israelului de a se apăra, conform legii, de atacul terorist fără precedent cu care continuă să se confrunte și de a elibera cei 136 de ostatici pe care Hamas încă îi deține”, a declarat Tal Becker, unul dintre avocații care reprezintă Israelul.
„Ceea ce urmărește Israelul, prin operațiunile din Gaza, nu este să distrugă un popor, ci să protejeze un popor, poporul său, care este atacat pe mai multe fronturi”, a mai spus Becker, adăugând că Israelul luptă împotriva teroriștilor Hamas, nu împotriva populației civile.
Avocatul a subliniat, de asemenea, că Israelul nu urmărește „să ocupe permanent Gaza sau să deplaseze populația sa civilă”, afirmații făcute și de premierul israelian Benjamin Netanyahu.
12 ian. - Acum 2 zile12-01-2024Iordania acuză Israelul că pune Orientul Mijlociu în pericol de război regional
Ministrul iordanian de externe Ayman Safadi a afirmat că Israelul trage Orientul Mijlociu în „cuptorul unui război regional” care amenință securitatea și stabilitatea zonei, relatează The Times of Israel.
Șeful diplomației iordaniene a făcut astfel apel la comunitatea internațională să „își asume responsabilitatea și să oprească agresiunea și aroganța israeliană”, adăugând că, dacă nu o face, „îi permite premierului israelian și miniștrilor extremismului, urii și rasismului din guvernul său” să atragă regiunea într-un război total.
Declarațiile lui Ayman Safadi vin în contextul în care SUA și Marea Britanie, sprijinite de alte patru state, au lovit noaptea trecută ținte houthi în Yemen, ca răspuns atacurile lansate de grupul susținut de Iran asupra navelor care tranzitează în Marea Roșie.
12 ian. - Acum 2 zile12-01-2024Manifestație anti-israeliană în fața Curții Internaționale de Justiție de la Haga
O manifestație anti-israeliană a avut loc vineri dimineață în fața Curții Internaționale de Justiție de la Haga, înainte de reluarea ședinței în care Israelul răspunde acuzațiilor de genocid aduse de Africa de Sud cu referire la operațiunile militare din Fâșia Gaza, relatează The Times of Israel.
„De la râu la mare, Palestina va fi liberă” și „cinci, șase, șapte, opt, Israelul este un stat terorist”, sunt unele dintre mesajele scandate de protestatari.
The Hague right now How many Israelis went there to protest in front of the ICJ : ZERO The streets are filled with Palestinian flags for the second day of the public hearing .. isnt this enough to know who is the oppressed and who is the oppressor #FreePalestine 🇵🇸✌🏻 pic.twitter.com/UgsOOE2vdI— 🔻🇵🇸ميّ (@MayMelhem) January 12, 2024 
12 ian. - Acum 2 zile12-01-2024Israel, la Curtea Internațională de Justiție: Africa de Sud a prezentat „o imagine factuală și juridică profund distorsionată”
Unul dintre apărătorii Israelului a declarat vineri, în timpul audierii de la Curtea Internațională de Justiție în cazul acuzațiilor de genocid lansate de Africa de Sud, că aceasta a prezentat în fața instanței o „imagine profund distorsionată din punct de vedere faptic și juridic”, relatează CNN și AFP, citată de News.ro. 
„Întregul său caz se bazează pe o descriere (…) decontextualizată și manipulatoare a realității ostilităților actuale”, a spus Tal Becker, unul dintre avocații care reprezintă Israelul, adăugând că ”nu există altă acuzaţie mai falsă sau mai răuvoitoare decât acuzaţia de genocid împotriva Israelului”. 
„Este întipărită în memoria noastră colectivă uciderea sistematică a șase milioane de evrei, ca parte a unui program premeditat și atroce de anihilare totală a acestora”, a adăugat avocatul.
„Convenția privind genocidul nu a fost concepută pentru a aborda impactul brutal al ostilităților intensive asupra populației civile”, a mai afirmat Becker, precizând că aceasta a fost concepută „pentru a aborda o crimă răuvoitoare de o gravitate excepțională”.
De asemenea, avocatul a acuzat Africa de Sud că a încercat să transforme termenul de „genocid” în armă împotriva Israelului, ceea ce „face mai mult decât să spună instanței o poveste extrem de distorsionată și face mai mult decât să golească cuvântul de forța sa unică și de semnificația sa specială”.
„Ea subminează obiectul și scopul convenției însăși, cu ramificații pentru toate statele care încearcă să se apere împotriva celor care demonstrează un dispreț total față de viață și față de lege”, a declarat Tal Becker.
12 ian. - Acum 2 zile12-01-2024Netanyahu: Israelul este acuzat de genocid în timp ce luptă împotriva genocidului
Premierul israelian Benjamin Netanyahu a afirmat joi că țara sa este victima unui genocid, chiar dacă luptă împotriva acuzațiilor de genocid formulate împotriva sa de Africa de Sud la Curtea Internațională de Justiție, relatează Jerusalem Post.
„Astăzi, din nou, am văzut o lume cu susul în jos, în care statul Israel este acuzat de genocid în momentul în care luptă împotriva genocidului”, a spus Netanyahu.
„Ipocrizia Africii de Sud strigă până la ceruri. Unde era Africa de Sud atunci când milioane de oameni erau uciși și smulși din casele lor în Siria și Yemen, de către cine? De către partenerii Hamas. Lumea este cu susul în jos. Unde erați voi?”, a adăugat premierul Israelului.
„O organizație teroristă a săvârșit cea mai gravă crimă împotriva poporului evreu de la Holocaust încoace, iar acum cineva vine să o apere în numele Holocaustului? Ce tupeu nerușinat! Lumea este cu susul în jos”, a mai afirmat Netanyahu.
12 ian. - Acum 2 zile12-01-2024Armata israeliană anunță că a ucis un lider Hamas care a luat parte la atacul din 7 octombrie
Forțele de Apărare ale Israelului (IDF) precizează că au continuat să lovească infrastructura Hamas din Fâșia Gaza în ultimele 24 de ore și că au eliminat zeci de teroriști, relatează The Times of Israel.
În Maghazi, trupele israeliene au ucis aproximativ 20 de agenți Hamas, inclusiv un comandant al forței de elită Nukhba a grupării, precizează armata.
În orașul sudic Khan Younis, militarii au dirijat un atac aerian asupra unei clădiri folosite de Hamas, ucigând șapte agenți.
Potrivit IDF, printre cei uciși în atac se numără un alt comandant Nukhba, care a participat la atacul din 7 octombrie.
12 ian. - Acum 2 zile12-01-2024IDF: Tunelurile Hamas au costat zeci de milioane de dolari și conțin 6.000 de tone de beton și 1.800 de tone de metal
Forțele de Apărare ale Israelului (IDF) au prezentat o serie de date despre tunelurile construite de Hamas sub Fâșia Gaza, despre care spun că se întind pe sute de kilometri, relatează Jerusalem Post.
Armata israeliană afirmă că datele colectate de trupele sale terestre, alături de o analiză a tunelurilor expuse de forțele de securitate până în prezent, i-au permis să determine cu exactitate cât de mult material a fost necesar pentru a construi rețeaua subterană.
Potrivit IDF, peste 6.000 de tone de beton și 1.800 de tone de metal au fost folosite pentru a construi sute de kilometri de infrastructură subterană, care a costat zeci de milioane de dolari.
Armata Israelului precizează că operațiunile de dezmembrare a infrastructurii subterane a Hamas în Fâșia Gaza continuă.
12 ian. - Acum 2 zile12-01-2024Iran, Hezbollah și Jihadul Islamic Palestinian condamnă atacurile asupra rebelilor Houthi. Reacția Rusiei
Iranul consideră atacurile lansate de SUA și Marea Britanie asupra Yemenului ca fiind „o încălcare clară a suveranității și integrității teritoriale” țării, relatează The Guardian, care citează publicația iraniană Nournews.
„Condamnăm cu fermitate atacurile militare efectuate în această dimineață de Statele Unite și Marea Britanie asupra mai multor orașe din Yemen. (…) Considerăm că este o încălcare clară a suveranității și integrității teritoriale a Yemenului, precum și o încălcare a legilor, reglementărilor și drepturilor internaționale”, a transmis purtătorul de cuvânt al Ministerului iranian de Externe, Nasser Kanaani.
De asemenea, gruparea libaneză Hezbollah, susținută de Iran, a afirmat că „agresiunea americană confirmă încă o dată că SUA este un partener deplin în tragediile și masacrele comise de inamicul sionist în Gaza și în regiune”, relatează Al Jazeera.
O reacție a venit și din partea grupării Jihadul Islamic Palestinian care a transmis că „această agresiune confirmă faptul că administrația americană duce un război de genocid împotriva poporului palestinian din Gaza”.
Gruparea a făcut apel la „popoarele națiunii arabe și islamice să acționeze în respingerea agresiunii împotriva Yemenului, care s-a ridicat în apărarea Gaza și a locurilor sfinte ale musulmanilor din Palestina”, mai notează postul panarab de televiziune.
În același timp, Rusia a cerut pentru vineri o reuniune urgentă a Consiliului de Securitate al națiunilor Unite, a anunțat Misiunea permanentă a Rusiei la ONU.
12 ian. - Acum 2 zile12-01-2024Salvați Copiii: 1% dintre copiii din Gaza a fost uciși
Peste 10.000 de copii – sau 1% din totalul populației infantile din Fâșia Gaza – au fost uciși în cele aproape 100 de zile de război dintre Israel și Hamas, potrivit datelor prezentate de organizația Salvați Copiii, relatează Al Jazeera.
Copiii care supraviețuiesc războiului „îndură orori de nedescris, inclusiv răni care le afectează viața, arsuri, boli, asistență medicală inadecvată și pierderea părinților și a altor persoane dragi”, se precizează în raportul organizației.
Salvați Copii mai menționează că, dintre miile de copii răniți, cel puțin 1.000 și-au pierdut unul sau ambele picioare, iar peste 10 copii și-au pierdut cel puțin unul sau ambele picioare în fiecare zi de la începutul războiului, multe dintre amputări fiind făcute fără anestezie.
12 ian. - Acum 3 zile12-01-2024SUA și Marea Britanie, sprijinite de alte patru state, au lansat lovituri împotriva rebelilor Houthi din Yemen
Armata Statelor Unite și cea a Marii Britanii au lansat joi lovituri împotriva mai multor ținte Houthi în zonele controlate de rebeli în Yemen, relatează CNN și BBC.
„La indicaţiile mele, forţele militare americane – împreună cu Regatul Unit şi cu sprijinul Australiei, Bahrainului, Canadei şi Ţărilor de Jos – au efectuat cu succes atacuri împotriva mai multor ţinte din Yemen folosite de rebelii Houthi pentru a pune în pericol libertatea de navigaţie pe una dintre cele mai vitale căi navigabile din lume”, a anunțat preşedintele Joe Biden într-un comunicat publicat de Casa Albă.
Loviturile reprezintă un răspuns după ce administrația Biden și aliații săi au avertizat că gruparea susținută de Iran va suporta consecințele atacurilor repetate cu drone și rachete asupra navelor comerciale din Marea Roșie, despre care rebelii afirmă că sunt o răzbunare împotriva Israelului pentru campania sa militară din Gaza.
Timp de câteva săptămâni, SUA au încercat să evite loviturile directe asupra Yemenului din cauza riscului de escaladare într-o regiune deja plină de tensiuni.
Forţelor Aeriene ale SUA, citate de CNN, precizează că au fost lovite peste 60 de ţinte din 16 locaţii ale militanţilor Houthi din Yemen, care includ puncte de comandă și control, depozite de muniții, sisteme de lansare, instalații de producție și sisteme radar de apărare aeriană, precum și aeroporturi.
Liderul Houthi, Mohammed al-Bukhaiti, a răspuns avertizând că SUA şi Marea Britanie „îşi vor da seama în curând” că atacurile din Yemen „au fost cea mai mare prostie din istoria lor”, relatează BBC.
Mai multe detalii: SUA și Marea Britanie au lovit zeci de poziții Houthi în Yemen, cu sprijinul altor 4 state. Biden: „Un succes”. Liderul rebelilor: „Cea mai mare prostie din istoria lor” | VIDEO
12 ian. - Acum 3 zile12-01-2024Israelul va răspunde acuzațiilor de genocid la Curtea Internațională de Justiție
Israelul va răspunde în astăzi acuzațiilor aduse de Africa de Sud la instanța supremă a ONU, potrivit cărora operațiunea sa militară din Gaza, ca răspuns la atacul terorist al Hamas din 7 octombrie, este o campanie de genocid condusă de stat, care are ca scop exterminarea populației palestiniene, relatează The Times of Israel.
Africa de Sud, care și-a susținut joi punctul de vedere prin intermediul avocaților, a cerut judecătorilor să impună măsuri de urgență care să ordone Israelului să oprească imediat ofensiva.
Israelul respinge acuzațiile de genocid ca fiind nefondate și spune că Africa de Sud a acționat ca un purtător de cuvânt al Hamas, care urmărește eliminarea statului evreu.
De asemenea, Israelul spune că vizează luptătorii Hamas, nu civilii palestinieni.
Convenția privind genocidul din 1948, adoptată în urma Holocaustului, definește genocidul drept „acte comise cu intenția de a distruge, în totalitate sau în parte, un grup național, etnic, rasial sau religios”.
Este de așteptat ca instanța să se pronunțe cu privire la posibilele măsuri de urgență în cursul acestei luni, dar nu se va pronunța atunci și asupra acuzațiilor de genocid, procedură care poate dura ani.
Deciziile Curții Internaționale de Justiție sunt definitive și fără drept de apel, dar instanța nu are nicio modalitate de a le aplica.
11 ian. - Acum 3 zile11-01-2024Ministrul israelian al Apărării: Multe trupe sunt încă în Khan Younis, nu vizează fără discernământ pe cei din Gaza
Într-o vizită la granița cu sudul Gazei, ministrul Apărării din Israel, Yoav Gallant, a precizat că Israelul se află încă în plin regim de luptă în Khan Younis, dar asigură totodată accesul civililor la ajutor umanitar, potrivit Times of Israel.
„Există foarte multe trupe înăuntru, la vest de aici, care operează în Khan Younis într-un mod foarte impresionant, la sol și în subteran”, a precizat el, în timp ce vizita o zonă aflată vizavi de orașul Khuza’a, din sud-estul Gazei, la periferia lui Khan Younis.
Ministrul a precizat că nu există război mai justificat decât cel purtat de Israel împotriva Hamas și nici o armată mai morală decât cea israeliană, într-o aparentă reacție la acuzațiile aduse Israelului la Haga în sesizarea depusă e Africa de Sud.
Armata „încă face diferența în fiecare zi între cei care sunt implicați și trebuie eliminați și cei care nu sunt implicați, cărora le oferim acces la ajutor umanitar, medicamente, hrană, apă, pentru a separa populația civilă și teroriștii ucigași pe care îi vom vâna până când îi vom termina.”
11 ian. - Acum 3 zile11-01-2024Purtătorul de cuvânt al armatei israeliene deplânge că atrocitățile Hamas sunt ignorate în timp ce Israelul este acuzat
Drept răspuns la procedurile legale în desfășurare la Curtea Internațională de Justiție în care Africa de Sud acuză Israel de „comportament genocidar”, purtătorul de cuvânt al armatei israeliene, contraamiralul Daniel Hagari, spune că Israelul nu va permite lumii să uite atrocitățile Hamas din 7 octombrie, relatează Times of Israel.
„În aceste zile, este important să menționăm că luptăm într-un război drept cum nu a fost niciunul. Un război pe care inamicul a ales să-l deschidă, cu bună știință, întrucât a comis crime împotriva umanității și acte nemiloase și nemaivăzute în lumea occidentală de zeci de ani”, a spus el într-o conferință de presă.
Hagari subliniază că multe dintre atrocități sunt documentate „chiar de către teroriști, dar, în ciuda acestui fapt, mulți din lume încearcă să le ignore, de parcă nu s-ar fi întâmplat.”
„Nu, s-au întâmplat. Și ne amintim, și nu vom uita, și nu vom permite lumii să uite”, spune el. „Nu vom uita niciodată masacrul Hamas din 7 octombrie. Nu vom lăsa niciodată lumea să uite masacrul Hamas din 7 octombrie. Nu vom lăsa niciodată lumea să uite ostaticii ținuți de Hamas din 7 octombrie.”
„Niciodată din nou nu mai este apelul nostru la acțiune, pentru că niciodată din nou nu mai este acum”, adaugă el.
11 ian. - Acum 3 zile11-01-2024Care sunt principalele solicitări ale Africii de Sud
Vusi Madonsela, ambasadorul Africii de Sud la Haga, a încheiat prima zi a audierii detaliind cererile țării privind măsurile provizorii pe care le-a catalogat „ca o problemă de extremă urgență”.
Printre măsurile provizorii solicitate se numără:

Israelul își suspendă operațiunile militare în Gaza
Israelul se asigură că armata și orice grupuri asociate opresc orice operațiune militară
Israelul nu mai ucide poporul palestinian
Israelul încetează să strămute palestinienii din casele lor și să se asigure că au acces la hrană, apă, asistență medicală și infrastructură de bază
Israelul să ia „toate acțiunile rezonabile în puterea lor pentru a preveni genocidul”

11 ian. - Acum 3 zile11-01-2024Africa de Sud afirmă că are dovezi ale „unui model de comportament genocidar” al Israelului
În tipul audierilor de joi de la Curtea Internațională de Justiție de la Haga, Adila Hassim, unul dintre avocații care reprezintă Africa de Sud, a declarat că „acțiunile Israelului arată un model sistematic de comportament din care se poate deduce genocidul”, relatează CNN.
În dosarul de 84 de pagini depus la CIJ, Africa de Sud a citat dovezi care, în opinia sa, arată că Israelul comite un genocid prin uciderea palestinienilor din Gaza, provocând vătămări psihice și corporale grave, evacuări forțate, foamete generalizată și prin crearea unor condiții „calculate pentru a duce la distrugerea lor fizică”.
Avocata Adila Hassim a afirmat că palestinienii din Gaza „au fost uciși dacă nu au reușit să se evacuaeze, în locurile în care au fugit sau chiar în timp ce încercau să fugă pe rutele declarate sigure de Israel”.
Ea a adăugat că niciun loc nu mai este sigur în Fâșia Gaza și că distrugerile din enclavă sunt „dincolo de orice justificare legală acceptabilă, ca să nu mai vorbim de cea umană”.
Hassim a citat, de asemenea, videoclipuri și imagini care, potrivit ei, arată soldații israelieni „detonând cu bucurie blocuri întregi de apartamente și piețe, ridicând steagul israelian peste dărâmături, căutând să restabilească așezări israeliene pe dărâmăturile caselor palestiniene și stingând astfel însăși baza vieții palestiniene din Gaza”.
Un alt avocat al Africii de Sud, Tembeka Ngcukaitobi, a afirmat în fața instanței că „liderii politici ai Israelului, comandanții militari și persoanele care dețin funcții oficiale și-au declarat în mod sistematic și în termeni expliciți intenția genocidară”. Iar declarațiile lor „sunt apoi repetate de soldații de pe teren în Gaza, în timp ce se angajează în distrugerea palestinienilor și a infrastructurii”.
„Intenția genocidară specială a Israelului își are rădăcinile în convingerea că, de fapt, inamicul nu este doar aripa militară a Hamas, sau chiar Hamas în general, ci este încorporat în structura vieții palestiniene din Gaza” a spus avocatul.
El a citat, printre altele, declarații ale ministrului israelian al Apărării.
„La 9 octombrie, ministrul Apărării Yoav Gallant a prezentat armatei o actualizare a situației în care a spus că, întrucât Israelul impune un asediu complet asupra Gazei, nu va exista electricitate, alimente, apă, combustibil. Totul ar fi închis. Pentru că Israelul se luptă cu «animale umane»”, a declarat Ngcukaitobi.



Urmărește-ne pe Google News










 

----------------------------------


Accident grav pe DN1, în județul Prahova. Două persoane au murit și patru au fost rănite 
Știri România
2024-01-12T14:33:11+02:00

Accidentul, în care au fost implicate două autoturisme, a avut loc vineri, 12 ianuarie, la intersecţia între DN1 şi drumul judeţean 720, în localitatea prahoveană Florești. În urma impactului dintre autovehicule, cinci persoane au rămas încarcerate, iar una a fost proiectată în afara mașinii. Două femei au murit, iar celelalte patru persoane au ajuns la spital, anunță ISU Prahova.




Cele două femei care și-au pierdut viața aveau 70 de ani şi 63 de ani. Un bărbat în vârstă de 67 de ani a suferit un traumatism cranio-cerebral, traumatism toraco-abdominal și traumatism de şold drept și a fost preluat de elicopterul SMURD, relatează News.ro, care citează oficiali din cadrul Serviciului de Ambulanţă Judeţean Prahova.
Alte trei persoane rănite, cu vârste cuprinse între 24 și 68 de ani, au fost preluate de ambulanțe și transportate la Spitalul Judeţean de Urgenţă din Ploieşti.




Martorii spun că unul dintre autoturisme, care venea de pe drumul județean, nu a acordat prioritate la intrarea pe DN1 când a virat spre stânga, către Brașov, iar în acel moment a fost lovit de cealaltă mașină care circula regulamentar.
Șoferii celor două mașini nu au putut fi testați pentru consumul de alcool din cauza rănilor suferite și urmează să li se recolteze probe de sânge, a anunțat Poliția Prahova.
La fața locului au intervenit două autospeciale de stingere, o autospecială pentru descarcerare, o ambulanță SMURD de terapie intensivă mobilă și un echipaj SMURD, anunță ISU Prahova.




Traficul rutier a fost blocat în urma accidentului pe sensul Ploieşti-Braşov, dar a fost reluat între timp, anunță Centrul Infotrafic din cadrul Poliției Române, precizând că „valorile de trafic sunt ridicate pe sensul de mers către Brașov”.
Foto: ISU Prahova



Urmărește-ne pe Google News




----------------------------------


Dumitru Buzatu rămâne în arest preventiv în dosarul mitei de 1,25 milioane de lei. Instanța a decis prelungirea mandatului 
Știri România
2024-01-12T14:33:00+02:00

Președintele suspendat al Consiliului Județean Vaslui, Dumitru Buzatu, arestat din septembrie 2023 pentru luare de mită, rămâne în arest preventiv încă 30 de zile, a decis vineri, 12 ianuarie, Tribunalul Vaslui. Decizia nu este definitivă și poate fi contestată în 48 de ore.



„În baza articolului 348 raportat la art. 207 alineat 4 Cod procedură penală, verifică şi constată legalitatea şi temeinicia măsurii arestului preventiv, luat faţă de inculpatul Buzatu Dumitru, în prezent aflat în Penitenciarul Vaslui. Menţine măsura arestului preventiv luat faţă de inculpatul Buzatu Dumitru, care urmează să fie verificată periodic în termenul de 30 de zile”, se arată în decizia Tribunalului Vaslui.
În cazul expertului Radu Judele, cercetat în acelaşi dosar pentru trafic de influenţă, judecătorul a decis prelungirea arestului la domiciliu, a notat Agerpres.




Prins în flagrant delict cu 1,25 de milioane de lei
Dumitru Buzatu a fost prins în flagrant delict și filmat pe 22 septembrie 2023, de procurorii DNA, în timp ce primea o mită de 1,25 de milioane de lei, echivalentul a 250.000 de euro, de la omul de afaceri Emil Savin, zis Farmazon, pentru acordarea unui contract.

Totul s-a petrecut după o partidă de pescuit, când Dumitru Buzatu a fost oprit de ofițerii anticorupție.
În portbagajul mașinii a fost găsită o geantă cu 1,25 de milioane de lei







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Dumitru Buzatu a negat în fața procurorilor că a primit mită. „Această geantă și suma de bani din interior îmi aparține, sunt bani din economiile mele”, a spus el, doar că banii erau marcați de DNA pentru realizarea flagrantului delict. Ulterior, Buzatu le-a spus procurorilor că de fapt i-a cerut lui Savin un împrumut de 125.000 de lei și a susținut că este surprins să vadă că de fapt suma este de 1,25 de milioane de lei.
Suma de bani reprezenta un procent de 10% din valoarea unui contract pe care denunțătorul îl încheiase cu Consiliul Județean Vaslui și care avea ca obiect reabilitarea și modernizarea unor drumuri, astfel încât contractul să se deruleze în bune condiții, iar CJ Vaslui să plătească facturile, potrivit DNA.





Pe 14 decembrie, procurorii DNA au decis trimiterea în judecată a președintelui suspendat al CJ Vaslui, Dumitru Buzatu, pentru fapte de corupție. Măsura arestului preventiv a fost luată prima dată pe 23 septembrie 2023.
A vrut să plece în Ecuador dacă era eliberat, au susținut procurorii DNA
Dumitru Buzatu este acum în Penitenciarul Vaslui, dar, potrivit rechizitoriului pentru trimiterea în judecată consultat de Libertatea, atunci când era în arestul IPJ Iași, se comporta ca și cum conducea în continuare județul Vaslui și i-a contactat pe unii martori. „Martorii audiați manifestă un puternic sentiment de temere față de inculpat, fiindu-le teamă să-i rostească numele și preferând să-l individualizeze sub diferite funcții pe care le-a ocupat (președintele CJ Vaslui, ordonatorul principal de credite)”, se arată în document.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Din interceptările existente la dosar, anchetatorii au avut informația că fostul baron PSD de Vaslui plănuia din închisoare să plece în Ecuador, dacă va fi eliberat.



Urmărește-ne pe Google News




----------------------------------


Extremistul Anders Breivik este în continuare periculos și ar trebui să rămână izolat în închisoare, susține statul norvegian 
Știri Externe
2024-01-12T14:12:43+02:00

Anders Behring Breivik, extremistul care a ucis 77 de persoane în două atacuri în Norvegia în 2011, rămâne „foarte periculos” și ar trebui să fie ținut în izolare în închisoare, a declarat vineri un reprezentant al Ministerului Justiției în fața instanței unde se judecă procesul privind condițiile de detenție, informează Reuters.



Anders Behring Breivik, în vârstă de 44 de ani, a dat în judecată statul norvegian în încercarea de a pune capăt anilor de izolare din închisoare și de a ridica restricțiile privind comunicarea sa cu lumea exterioară.El este ținut în izolare, după ce a ucis opt persoane cu o mașină capcană la Oslo și a împușcat alte 69 de persoane, majoritatea adolescenți, pe insula Utoeya.
Andreas Hjetland, care reprezintă Ministerul Justiției, a declarat vineri, în pledoaria sa finală, că „nu există niciun temei pentru afirmația că drepturile omului în cazul lui Breivik au fost încălcate”. „Breivik rămâne foarte periculos”, a declarat el în fața instanței. „Există în continuare un mare pericol ca el să comită violențe sau să îi inspire pe alții (să comită violențe)”.




La fel ca în zilele precedente, Breivik a dat din cap în semn de dezacord cu unele dintre aspectele prezentate de Hjetland.
Marți, Breivik a declarat că izolarea a fost un „coșmar” și că s-a gândit la sinucidere în fiecare zi. Avocatul său a declarat luni că clientul său suferea de „depresie profundă”.
Joi, psihiatrul lui Breivik a declarat că nu crede că Breivik a suferit o depresie severă. „Condițiile în care se află îl apasă și se simte singur. Este împovărător, dar nu cred că este grav deprimat“, a declarat Janne Gudim Hermansen în fața instanței, potrivit cotidianului Aftenposten.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Judecătoarea Birgitte Kolrud a întrebat medicul psihiatru ce părere are despre mărturia plină de lacrimi a lui Breivik. Medicul a spus că nu l-a văzut niciodată pe Breivik plângând. „Cred că acesta este modul lui de a-și arăta disperarea. Așa că sunt prea puțin convinsă de cât de credibil este”, a spus ea, potrivit Aftenposten.
Avocații lui Breivik susțin că Norvegia încalcă Convenția Europeană a Drepturilor Omului, inclusiv secțiunile care spun că nimeni nu ar trebui să fie supus la „tortură sau la tratamente sau pedepse inumane sau degradante”.




Izolarea sa timp de peste un deceniu l-a lăsat într-o „lume închisă”, în care nu există decât gardieni și alți profesioniști din închisoare a căror datorie este să păstreze distanța, a declarat luni avocatul său, Oeystein Storrvik, în fața instanței. Decizia judecătorului va fi emisă în următoarele săptămâni.



Urmărește-ne pe Google News




----------------------------------


Stéphane Séjourné, înlocuitorul lui Cioloș la șefia Renew și fost partener de viață al premierului Attal, devine cel mai tânăr ministru de externe al Franței 
Știri Externe
2024-01-12T14:05:52+02:00

Alegerea lui Emmanuel Macron pentru șefia diplomației franceze ar putea face valuri atât la Paris, cât și la Bruxelles, scriu Politico și France 24.



Emmanuel Macron l-a numit pe Stéphane Séjourné în funcția de ministru de externe al țării, în noul guvern condus de tânărul premier Gabriel Attal, a anunțat joi președinția franceză.
La doar 38 de ani, Séjourné este un om-cheie în rândul apropiaților lui Macron, conducând atât grupul Renew din Parlamentul European (după retragerea lui Dacian Cioloș), cât și partidul Renaissance al președintelui.
Europarlamentarul olandez Malik Azmani, prim-vicepreședinte al grupului Renew Europe, va prelua grupul european după plecarea lui Séjourné.




Prin numirea lui Séjourné la șefia diplomației franceze, Macron a recompensat un loialist și un strateg de partid care a petrecut ani departe de lumina reflectoarelor, construind minuțios alianțe pe coridoarele de la Bruxelles și Strasbourg, scrie Politico.
Însă în același timp, au observat unii diplomați, a creat un vid în cadrul Renew, care urma să conducă lista partidului la alegerile europene.
Sub conducerea lui Séjourné, se așteaptă ca ministerul de externe să fie mai implicat în afacerile europene decât sub predecesoarea său, Catherine Colonna. 




„El a insistat ca titlul postului său să fie «ministru al Europei și al afacerilor externe», deoarece Europa va fi una dintre prioritățile sale”, a declarat un consilier al lui Séjourné.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Fosta ministră de externe Catherine Colonna nu a reușit să se impună
În fruntea diplomaţiei franceze, dosarele geopolitice pe care le va avea de gestionat împreună cu preşedintele sunt numeroase şi delicate. Criza din Orientul Apropiat şi Mijlociu şi Ucraina sunt cap de listă şi preocupări de frunte pentru francezi. 




Mai există însă pe agendă şi alte dosare precum prezenţa tot mai contestată a Franţei în Sahel, scrie RFI România.
Tot atâtea dosare în care Catherine Colonna, predecesoarea sa, fostă purtătoare de cuvânt a ex-preşedintelui Jacques Chirac, fostă ambasadoare la Roma şi Londra, «competentă şi serioasă», cum o descrie ziarul conservator Le Figaro, nu a reuşit să se impună în fruntea diplomaţiei franceze.
Séjourné a fost numit în cadrul unei remanieri de amploare, menită să relanseze președinția în declin a lui Macron. Marți, președintele l-a numit pe Gabriel Attal în funcția de prim-ministru al Franței. 




De notat că Séjourné este fostul partener de viață al lui Attal, primul premier francez care și-a asumat deschis homosexualitatea, scrie site-ul televiziunii France 24.
Cei doi bărbați nu și-au confirmat niciodată public despărțirea, dar în declarația sa din octombrie la Înalta Autoritate pentru Transparență în Viața Publică, care compilează declarațiile oficialilor de rang înalt, Attal a declarat că nu are niciun partener.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Numele grele din guvern rămân la locul lor, Macron întinde mâna conservatorilor




În timp ce Attal va continua să lucreze cu unii dintre foștii săi colegi, Macron a mai făcut câteva schimbări care au atras atenția, numind-o printre altele pe Rachida Dati, ministră a justiției în timpul președinției lui Nicolas Sarkozy și fostă europarlamentară a partidului conservator Les Républicains, în funcția de ministră a culturii.
Includerea lui Dati în noul guvern este o mișcare-cheie pentru peisajul politic francez, întrucât este o figură cunoscută pe aripa dreaptă a politicii și cunoscută pentru stilul său de comunicare direct și pentru opoziția vie față de primărița Parisului, Anne Hidalgo.




Dati a fost investigată oficial din 2021 pentru acuzații de corupție, fiind suspectată că a primit 900.000 de euro de la Renault pentru a face lobby în Parlamentul European pe când era europarlamentară, relatează Le Monde și AFP. Dati a negat orice abatere.
Ministrul economiei și finanțelor, Bruno Le Maire, un membru-cheie al cabinetului ale cărui ambiții prezidențiale sunt bine cunoscute la Paris, rămâne în continuare ministru al economiei. Le Maire, fostul șef al lui Attal pe vremea când actualul prim-ministru se ocupa de bugetul francez, se află la cârma economiei franceze de șase ani și jumătate.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Ministrul de interne, Gérald Darmanin, care a avut în vedere funcția de conducere a guvernului și este menționat ca un potențial candidat la următoarele alegeri prezidențiale, ministrul apărării, Sébastien Lecornu, ministrul agriculturii, Marc Fesneau, și ministrul mediului, Christophe Béchu, rămân, de asemenea, în funcție.
Primul guvern Attal are, de asemenea, un cabinet cu roluri extinse. Ministra sporturilor, Amélie Oudéa-Castéra, rămâne în funcție și se va ocupa de pregătirile pentru Jocurile Olimpice de la Paris 2024, dar preia și portofoliul educației.




Catherine Vautrin, o fostă oficial a lui Chirac, îl înlocuiește pe Aurélien Rousseau în funcția de ministru al sănătății, dar va conduce și afacerile sindicale.



Urmărește-ne pe Google News




----------------------------------


„De ce să fur, dacă aveam 500.000 de euro în bancă?”, i-a spus judecătorului un român acuzat că a jefuit vile de lux în Palma de Mallorca 
Știri România
2024-01-12T13:58:06+02:00

Un bărbat de naționalitate română acuzat că a jefuit mai mult de zece case din zona urbană exclusivistă Son Vida, din Palma, a negat implicarea lui în infracțiuni, în fața judecătorului, relatează Diario de Mallorca.



„Am venit la Mallorca la turnee de poker, nu să fur. Sunt jucător profesionist”, a spus românul, la proces. „De ce să fur, dacă aveam 500.000 de euro în bancă?”, atunci când judecătorul i-a dat dreptul la ultimul cuvânt. Procuratura a cerut pentru el o condamnare de șase ani la închisoare, pentru seria de jafuri comise între septembrie 2016 și ianuarie 2017, cu o pagubă care depășește 66.000 de euro.
Anchetatorii de la Poliția Națională însărcinați cu dosarul au explicat că infractorul nu a lăsat urme și a acționat cu fața acoperită de o cagulă. După cum au explicat, aceștia l-au identificat pe acuzat după ce a fost reținut la Calvia, îmbrăcat exact în hainele pe care le purta hoțul din Son Vida.




Românul este închis într-o închisoare din Madrid și s-a prezentat în instanță prin videoconferință. După mai multe avertismente, magistratul care prezida instanța l-a îndepărtat din ședință. Mai întâi a râs zgomotos când a depus mărturie polițistul care a condus ancheta. Apoi, l-a mustrat pe agent, cu intenția de a-i pune întrebări despre ceea ce explica. Judecătorul a ordonat oficialilor care îl păzeau să îl scoată din camera din care urmărea ședința.
Potrivit anchetei, primul jaf a avut loc în noaptea de 13 septembrie, într-un hotel de cinci stele din Son Vida. Infractorul s-a strecurat în incintă printr-o grădină și a urcat pe fațadă până la un balcon. A spart geamurile în patru camere, dar numai într-una dintre ele a găsit obiecte de valoare. Era ocupată de un om de afaceri belgian, care își petrecea vacanța în Mallorca.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


De acolo a luat 1.200 de euro cash, o geantă Luis Vuitton al cărei preț este în jur de 1.500 de euro, două brățări Cartier și un inel, două perechi de ochelari Sun. Toate evaluate la aproape de 11.500 de euro. Intrusul a reușit să părăsească hotelul, care cere despăgubiri pentru deteriorarea instalațiilor sale, fără a fi depistat.
În săptămânile următoare, hoțul și-a concentrat eforturile asupra cabanelor din zonă. Acționa întotdeauna când se lăsa noaptea, de preferat în weekend și când locatarii erau plecați. Între septembrie 2016 și ianuarie 2017 a pătruns în peste zece case deținute de medici și oameni de afaceri spanioli și străini, în căutare de pradă consistentă.




Bărbatul a urcat pe pereții exteriori și, odată ajuns în clădire, a forțat încuietorile ușilor și ferestrelor. În acest val de jafuri a reușit să pună mâna pe ceasuri Rolex, Cartier, Tag Heuer și Tissot, precum și pe bijuterii din aur, sume de bani în dolari și euro și chiar și un aspirator Roomba.
Românul, care a comis ultima tâlhărie de ziua de Los Tres Magos, în 2017, a fost arestat de Poliția Națională, care îl căuta de luni întregi.
Suspectul, care are 47 de ani, a explicat că atunci când au fost comise tâlhăriile el era în România, nu în Palma. „Am fost în Mallorca când erau turnee de poker la cazinoul Portopí. Sunt un jucător profesionist. Veneam o dată pe lună”, a spus el.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Bărbatul a mai explicat că în 2015 a suferit un accident grav care l-a obligat să folosească cârje în următorii trei ani. „Cum puteam să escaladez un zid pentru a jefui o casă?”, a întrebat el. „Nu am nimic de-a face cu acele jafuri”, a repetat, când procurorul l-a întrebat despre infracțiunile de care este acuzat.
Agenții Poliției Naționale au explicat că bărbatul a fost arestat de Garda Civilă în ianuarie 2017, în timpul unui jaf, la Calvià, iar de atunci jafurile care aveau loc de luni bune în Son Vida s-au oprit. Agenții au explicat că hainele pe care le purta suspectul la momentul respectiv coincideau cu ceea ce purta mereu hoțul din Son Vida, așa că au ajuns la concluzia că era el.




Totuși, aceștia au explicat că nu au găsit amprente în nici una dintre locuințele jefuite și că nu au putut să îl identifice, deoarece intrusul a acționat tot timpul cu cagulă, după cum se confirmă în înregistrările camerelor de securitate.



Urmărește-ne pe Google News




----------------------------------


Kremlin: Atacurile americane și britanice asupra rebelilor Houthi din Yemen sunt „ilegitime” 
Știri Externe
2024-01-12T13:49:34+02:00

Purtătorul de cuvânt al Kremlinului, Dmitri Peskov, a condamnat atacurile americane și britanice din Yemen, catalogându-le drept ilegitime, potrivit Dmitri Peskov, scrie BBC.



„Din punctul de vedere al dreptului internațional, acestea sunt ilegitime”, spune Dmitri Peskov.
Peskov mai spune că Kremlinul i-a îndemnat în repetate rânduri pe rebeli să înceteze atacurile asupra transportului maritim.
Rusia, care a fost criticată pentru ceea ce Occidentul consideră a fi un război ilegal în Ucraina, spune că atacul asupra Yemenului a avut loc fără niciun mandat din partea Națiunilor Unite și a fost o „aventură” ilegală a SUA și a aliaților săi.
Kremlinul solicită, de asemenea, o reuniune de urgență a Consiliului de Securitate al ONU vineri.




Rusia este un aliat apropiat al Iranului, care îi înarmează, antrenează și susține pe rebelii Houthi.
Rusia și China s-au abținut miercuri de la adoptarea unei rezoluții a Consiliului de Securitate al ONU, care cerea rebelilor să înceteze imediat atacurile asupra transportului maritim și menționa dreptul statelor membre ale ONU de a-și „apăra navele de atacuri”.



Urmărește-ne pe Google News




----------------------------------


Tesla suspendă producția de la o uzină din Germania, din cauza problemelor de aprovizionare provocate de atacurile din Marea Roșie 
Știri Externe
2024-01-12T13:43:48+02:00

Cea mai mare parte a activităților de producție de la uzina din apropiere de Berlin a constructorului american de automobile electrice va fi suspendată în perioada 29 ianuarie - 11 februarie din cauza lipsei de componente cu care se confruntă pe fondul atacurilor asupra navelor din Marea Roșie, a anunțat Tesla printr-un comunicat, relatează agenția Reuters, citată de Agerpres.



Concret, Tesla a anunțat oprirea parțială a asamblării SUV-urilor Model Y timp de două săptămâni.
„Conflictele armate din Marea Roşie şi modificările asociate ale rutelor de transport între Europa şi Asia via Capul Bunei Speranţe au un impact şi asupra producţiei la uzina de la Gruenheide. Perioadele considerabil mai lungi de transport creează un decalaj în lanţurile de aprovizionare”, se precizează în comunicatul companiei.
Specialiștii spun că este de așteptat ca și alte companii să anunțe măsuri similare în perioada următoare, având în vedere că multe se bazează pe componente importante venite din Asia.




„Tesla se bazează puternic pe China pentru componente de baterii, care trebuie transportate în Europa prin Marea Roşie. Nu putem crede că ei sunt singurii în această situaţie, ci doar primii care confirmă oficial”, afirmă Sam Fiorani, vicepreşedinte la firma de analiză AutoForecast Solutions.
Totul se întâmplă în contextul în care, pe fondul războiului dintre Israel și Hamas, rebelii Houthi din Yemen, susținuți de Iran, au atacat nave din Marea Roșie, iar în noaptea trecută, ca răspuns, SUA și Marea Britanie, susținute de alte patru state, au lansat lovituri împotriva mai multor ținte Houthi din Yemen.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Atacurile din ultimele săptămâni au făcut ca marile companii comerciale să evite traversarea Canalului Suez, care reprezintă cea mai rapidă cale maritimă ce leagă Europa de Asia, și să aleagă, în schimb, traseul pe la Capul Bunei Speranțe, care înseamnă o prelungire cu zece zile a duratei călătoriei, cu un consum de carburant suplimentar în valoare de un milion de dolari.
Foto: Hepta



Urmărește-ne pe Google News




----------------------------------


Primarul Londrei denunţă prețul Brexitului: A costat economia britanică 162 de miliarde de euro. Ce solicită acesta 
Știri Externe
2024-01-12T13:31:17+02:00

Primarul laburist al Londrei Sadiq Khan cere, la patru ani de la Brexit, care continuă să împartă societatea britanică, o strângere a relaţiilor cu Uniunea Europeană (UE), relatează AFP, citată de News.ro. Economia britanică a pierdut zeci de miliarde de euro din cauza Brexitului, iar până în 2035 pierderile ar urma să ajungă la 350 de miliarde de euro.



Sadiq Khan a subliniat, într-un comunicat, nevoia „unei relaţii strânse cu UE” şi că un un nou acord „ne-ar dinamiza economia şi ar contribui la creşterea nivelului de trai al britanicilor”.
„Trebuie să fim cinstiţi, Brexitul nu este o preocupare periferică pe care să o putem lăsa în trecut. Este un factor-cheie al crizei costului traiului” cauzată de inflaţie, subliniază Sadiq Khan, care candidează la al treilea mandat în alegerile municipale – prevăzute în mai – în acest comunicat, care reia fragmente dintr-un discurs susţinut joi seara.




Potrivit unui studiu comandat Cambridge Econometrics de către Primăria Londrei, Brexitul a costat deja economia britanică 140 de miliarde de lire sterline (162 de miliarde de euro) – dintre care 30 de miliarde de lire sterline (35 de miliarde de euro) numai capitala.
Cambridge Econometrics estimează că Brexitul a cauzat pierderea a două milioane de locuri de muncă în regat – dintre care 300.000 numai la Londra.
Potrivit acestui studiu, pierderile economice ale Regatului Unit urmează să crească la 300 de miliarde de lire sterline (350 de miliarde de euro) – până în 2035 – în cazul în care nu se face nimic, dintre care 60 de miliarde de euro în capitala britanică.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Un purtător de cuvânt al premierului conservator Rishi Sunak i-a replicat că activitatea economică britanică a „cunoscut o creştere mai rapidă” decât cea a Italiei şi Germaniei, începând din 2016.
Guvernul laudă oportunităţile oferite de ieşirea din Uniunea Europeană (UE) şi acorduri de liber-schimb semnate cu ţări ca Australia sau aderarea sa la Parteneriatul Comercial Transpacific (TPP).
În aprilie, Organismul previziunilor bugetare (Office for budget responsability, OBR) estima că acordul comercial încheiat cu UE va reduce pe termen lung productivitatea cu 4% faţă de perioada în care Regatul Unit făcea parte din UE.




Potrivit unui sondaj realizat în decembrie de Institutul Opinium pentru ziarul duminical Observer, doar 22% dintre britanici cred că Brexitul a avut un efect pozitiv asupra ţării în general, un procent care scade la 12% în privinţa economiei.



Urmărește-ne pe Google News




----------------------------------


PSD a cerut Poştei Române şi Casei Naţionale de Pensii explicaţii după distribuirea unor „materiale de propagandă” PNL 
Politică
2024-01-12T13:18:00+02:00

Partidul condus de premierul Marcel Ciolacu a transmis vineri, 12 ianuarie, reprezentanţilor Poştei Române şi ai Casei Naţionale de Pensii că așteaptă explicații oficiale pentru „serviciul special de capsare a materialelor de propagandă politică de taloanele de pensii distribuite pensionarilor”.



UPDATE ora 16.40: Compania Naţională Poşta Română a anunţat suspendarea imediată a serviciului Postmesager pentru materiale cu caracter politic, după reclamația făcută de PSD cu privire la implicarea Poștei în acţiuni de distribuire a unor astfel de materiale.

Știrea inițială: PSD a cerut celor două entități, Poșta Română și Casa de Pensii, să spună dacă un astfel de serviciu este legal, „având în vedere că e vorba de documente emise de autoritățile statului român, asociate în mod direct cu propaganda unui partid politic”, în speță partidul condus de Nicolae Ciucă.




Social-democrații au exemplificat folosind materiale de propagandă despre care susțin că au fost distribuite de PNL în județul Timiș.
VEZI GALERIA  FOTOPOZA 1 / 3
Poșta Română, condusă de liberalul Valentin Ștefan, trebuie să ofere explicații suplimentare, spune PSD.




„De asemenea, s-a solicitat conducerii Companiei Naționale Poșta Română să precizeze care este tariful perceput pentru acest „serviciu suplimentar de capsare” prestat de angajații companiei (pe lângă serviciul de distribuire) și dacă partidul beneficiar a achitat distinct suma corespunzătoare” se arată în mesaj.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Partidul condus de Marcel Ciolacu susține că astfel de decizii sunt „la limita legii sau dincolo de ea” și că nu se justifică nici electoral, „pentru că pensionarii nu au uitat” că PNL „a înghețat punctul de pensie în 2021, s-a opus cu insistență aplicării calendarului de creștere a pensiilor” și tot PNL „a contestat propunerea PSD de majorare și de recalculare a pensiilor, susținând că nu ar fi bani pentru astfel de măsuri necesare“ pentru creșterea nivelului de trai al pensionarilor.



Urmărește-ne pe Google News




----------------------------------


Polițiștii care s-au dus să anunțe familia unui camionagiu că bărbatul e în stare gravă, după un accident în Botoșani, au aflat că soția acestuia fusese ucisă în casă 
Știri România
2024-01-12T13:11:04+02:00

Un teribil accident de circulație a avut loc vineri dimineață la Ipotești, în Botoșani, unde un Matiz a intrat într-un copac, iar șoferul, un camionagiu, a rămas încarcerat și a fost scos de pompieri în stare extrem de gravă dintre fiare. Când au mers să anunțe familia, polițiștii au aflat că soția lui fusese ucisă, scrie Monitorul de Botoșani.




Un bărbat în vârstă de 51 de ani a rămas încarcerat, după ce autoturismul pe care îl conducea, un Matiz, a părăsit partea carosabilă și s-a izbit de un copac de pe marginea drumului. La fața locului s-au deplasat pompierii din cadrul Detașamentului Botoșani, cu o autospecială de stingere și una de descarcerare, dar și ambulanța de terapie intensivă mobilă SMURD.
Șoferul era conștient și pompierii l-au scos din interior, după ce au tăiat și îndepărtat o parte din caroseria mașinii. Bărbatul a fost preluat de echipajul medical și transportat la spital pentru îngrijiri medicale de specialitate.




Polițiștii au mers apoi la locuința șoferului, pentru a-i anunța familia că acesta se află un stare gravă la spital. Fiul bărbatului sunase însă și el la 112 și anunțase că și-a găsit mama, care avea 50 de ani, în casă, într-o baltă de sânge. Femeia prezenta multiple plăgi la nivelul întregului corp.
„A fost găsită o persoană decedată în locuință. În acest moment sunt efectuate cercetări pentru stabilirea împrejurărilor în care s-a produs decesul”, a declarat pentru Botoșăneanul agent principal Delia Nenișcu, purtător de cuvânt IPJ Botoșani.




Polițiștii iau în calcul ipoteza în care șoferul de TIR și-a ucis soția, noaptea, apoi dis-de-dimineață s-a urcat la volan și la Ipotești a încercat să se sinucidă, intrând cu mașina în copac.



Urmărește-ne pe Google News




----------------------------------


Reguli noi la donarea de sânge, după ce valoarea tichetelor a crescut de 4 ori. Unele centre au anunțat că primesc doar oameni care au donat în ultimii ani 
Știri România
2024-01-12T13:05:27+02:00

Valoarea tichetelor pe care le primesc donatorii de sânge a crescut de la 67 de lei la 280 de lei, de la 1 ianuarie, ceea ce a făcut ca numărul doritorilor să crească foarte mult, astfel că centrele de transfuzii au anunțat măsuri pentru a evita aglomerațiile. La Ploieşti şi la Iaşi, donarea se face în funcție de vechimea donatorilor, iar la București, doar pe bază de programare. Diverse restricţii au fost aplicate şi la Craiova, Constanţa şi Cluj, la Cluj fiind prezentat şi stocul zilnic de sânge, scrie News.ro.



În București, cine vrea să doneze sânge la Centrul de Transfuzie Sanguină Bucureşti va avea nevoie, începând cu 15 ianuarie, de programare. 
„Ca urmare a numărului foarte mare de donatori care s-au prezentat la Centrul de Transfuzie Sanguină Bucureşti în ultimele zile pentru donare de sânge, pentru buna organizare a activităţii de recoltare vă comunicăm că începând cu data de 15 ianuarie 2024 accesul la donare va putea fi asigurat doar în baza unei programări, după cum urmează: 1. Programare în aplicaţia Donorium 2. Programare în aplicaţia BlooDoChallenge. Prezentarea fără programare nu reprezintă o garanţie pentru donare în ziua respectivă”, se arată în mesaj. 





Şi la Iaşi, numărul mare de donatori a impus restricții. „Vă anunţăm ca mâine, 12.01, vom primi la donare donatorii care au donat în ultimii 3 ani de zile şi pe toți cei programaţi online, în limita a 100 persoane înregistrate. Vă mulţumim pentru înţelegere”, au anunţat reprezentanţii Centrul de Transfuzie Sanguină Iaşi. 
„Primim donatorii care ne-au ajutat şi atunci când valoarea bonului era simbolică”
Și la Ploieşti au fost necesare măsuri suplimentare. Astfel, din cauza fluxului mare de donatori, „suntem nevoiţi să restricţionăm numărul de donatori admişi zilnic”, a transmis şefa Centrului de Transfuzie, Georgeta Hanganu. „Noi primim doar donatorii de care avem nevoie, donatorii vin în număr mai mare, este un aflux mai mare, dar noi am anunţat că primim donatorii care au donat în ultimii cinci ani, deci donatorii care ne-au ajutat şi atunci când valoarea bonului era simbolică”, a adăugat ea.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La Cluj, Centrul de Transfuzie Sanguină a anunțat că „se vor acorda numere de ordine pentru donatorii care se prezintă la centru fără programare, în funcţie de nevoile pacienților și capacitatea noastră de procesare pentru a evita excedentul de sânge pentru anumite grupe; programările pe site-ul Donorium nu vor fi luate în considerare până la remedierea situaţie de către administrator”. 
La Craiova, „numărul maxim de persoane care se pot prezenta pentru donare de sânge la Centrul Regional de Transfuzie Sanguină Craiova este de 130 în fiecare zi, de luni-vineri, între orele 7.30-13.30. Pentru reducerea timpului de așteptare vă rugăm să vă programaţi online, folosind aplicaţia Donorium”, scrie în mesajul Centruluo de Transfuzie Craiova




O situație similară este și la Constanţa, unde donarea de sânge se face pe bază de programare.


Potrivit Spotmedia, la Timișoara a fost anunțat ce grupe de sânge au prioritate. „Pentru grupa de sânge O pozitiv și B pozitiv exista STOC EXCEDENTAR. Astfel, în perioada 08.01.2023 – 12.01.2023, donatorii inițiali (care nu au mai donat) sau donatorii ocazionali/fidelizați (care nu au donat în 2023) cu grupa de sânge O pozitiv și B pozitiv vor fi amânați. Excepție: Pentru pacienții pediatrici, vor putea dona sânge O pozitiv și B pozitiv doar donatorii fidelizați, care au o donare cu succes, în 2023”.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Numărul donatorilor, limitat în mai multe centre 
La Alba au fost amânate mai multe programări, în funcție de grupele sancvine, „Pentru perioada 15.01. – 17.01 2024, vor fi amânați de la donare donatori inițiali (care nu au mai donat niciodată), donatori ocazionali (care au mai donat, dar NU în ultimii doi ani), donatori cu grupa O pozitiv;Pentru celelalte grupe vom accepta la donare un număr limitat de donatori, în funcție de cerere.Program Luni -Vineri – 07:30-11:00, telefon: 0258834050”, a anunțat centrul din Alba.




Și centrul din Satu Mare anunță că au excedent de sânge din grupele O1 negativ și B3 pozitiv și îi roagă pe cei cu aceste grupe să își amâne vizita până la un anunț ulterior.
Și la Bârlad au fost impuse restricții, urmând să fie primiți doar donatori care au mai donat în ultimii 3 ani. 
Și în Gorj, încă de acum 4 zile, centrul a anunțat că „numărul donatorilor primiți la donare va fi limitat la 40 persoane pe zi”. 
Centrul de la Oradea postează aproape zilnic stocurile și îi invită la donat pe cei cu grupe de care este nevoie. De asemenea, centrul din Arad informează zilnic care sunt grupele de care este nevoie, iar ceilalți sunt rugați să își amâne vizita pentru când va fi nevoie. Totodată, oamenilor li se cere să se programeze, să fie siguri că îndeplinesc condițiile și să poarte mască și să se dezinfecteze pe mâini la intrare.



Urmărește-ne pe Google News




----------------------------------


Eazy Asigurări, firma patronului Superbet, va vinde online polițe RCA în România. Vor putea fi cumpărate pe eMAG și Olx 
Bani și Afaceri
2024-01-12T12:59:01+02:00

Compania Easy Asigurări, controlată de Sacha Dragic, patronul firmei de pariuri Superbet, a confirmat că va începe în curând să vândă polițe auto obligatorii în România, scrie Economica.net.



Theodor Alexandrescu, președintele Consiliului de Administrație al Eazy Asigurări, a afirmat că asigurările vor fi vândute exclusiv online.
Aflat la New York, acesta a precizat că societatea se află în curs de semnare a contractelor de reasigurare, acestea urmând a fi parafate cu cele mai mari companii din domeniu, respectiv Swiss Re și Munich Re.
„Contractele cu reasigurătorii sunt în curs de semnare. A fost întârziată puțin procedura pentru că a trebuit să punem la punct unele detalii tehnice legate de cerințele BAAR și de creșterea recentă a acoperirii prin RCA. Vom debuta curând și, da, vom vinde exclusiv online. Am semnat deja contractele cu site-urile pe care le-ați amintit și dumneavoastră”, a afirmat Alexandrescu, conform sursei citate.




Parteneriate
Aceasta a scris la începutul anului că Eazy Asigurări a semnat un parteneriat cu grupul Autonom, care se va ocupa de vânzări și de gestionarea daunelor.
De dosarele de daună se va ocupa Păvălașcu Risk Consultants, care are printre acționari și grupul Autonom.
Controlat de frații Marius și Dan Ștefan din Neamț, aceștia au afaceri în transporturi, IT și imobiliare. Grupul Autonom a devenit acționar și la Millenium Insurance Broker și Transilvania Broker.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


O altă companie de asigurări, Hellas Direct, din Cipru, a dorit inițial să lucreze doar online, dar a ales în final să vândă polițe pe toate canalele, ca orice alt asigurător din România.




Conform surselor citate de Economica, vânzările nu vor fi prin platformele brokerilor, ci pe platforme de comerț electronic, precum eMag, Pago, Olx, Autovit și Econom.ro.
Prețurile ar putea fi mai mici
Prin vânzarea online este posibil ca prețurile plătite de șoferi să fie mai mici, iar suma care ajunge efectiv la asigurător să nu fie mai mică decât în cazul altor companii.
Companii care încearcă un model similar sunt Hellas Direct (înregistrată în Cipru) și Axeria (din Franța), însă diferența va fi că Eazy Direct este înregistrată și supravegheată în România.




Falimente și scumpiri în lanț
Prețurile au crescut puternic în România în ultimii ani pentru polițele RCA, care sunt obligatorii, conform legii, după falimentele Astra Asigurări, Carpatica Asig, City Insurance și Euroins.
Guvernul a plafonat anul trecut prețul RCA pentru 6 luni, dar plafonările nu sunt la un nivel anume, ci la cel mai mic nivel practicat anterior de asigurători, astfel că în continuare prețurile variază între companii.
Recent, Guvernul a prelungit din nou plafonarea, cu încă trei luni. Astfel, prețurile plafonate vor putea fi practicate până la 1 aprilie 2024.



Urmărește-ne pe Google News




----------------------------------


Rivala lui Trump: Nikki Haley urcă în sondaje și capătă curaj înainte de prima rundă electorală a anului, din statul Iowa 
Știri Externe
2024-01-12T12:38:37+02:00

În ciuda acestui progres, ea se află totuși cu mult în urma fostului președinte, în lupta pentru obținerea nominalizării republicane, în vederea finalei prezidențiale cu Joe Biden din noiembrie, arată sondajele citate de Washington Post.



Un sondaj de opinie realizat în rândul alegătorilor republicani din Iowa și publicat joi a arătat că fostul președinte Donald Trump menține un avans uriaș înainte de scrutinul primar care va avea loc în acest stat pe 15 ianuarie.
Important însă, sondajul este primul care o arată pe fosta ambasadoare a SUA la ONU Nikki Haley pe locul doi, cu o diferență clară în fața guvernatorului Floridei Ron DeSantis.
Alegerile primare republicane îl desemnează pe candidatul care se va confrunta cu Joe Biden în alegerile prezidențiale din luna noiembrie. 




Sondajul realizat de Universitatea Suffolk în rândul a 500 de persoane care ar putea participa la adunările electorale din Iowa – cunoscute sub numele de caucus – a constatat că 54% dintre respondenți mizează pe Trump, în vreme ce 20% merg pe mâna lui Haley, iar 13% iau în calcul să voteze cu DeSantis.
Sondajele de opinie din ultimele săptămâni îl arătau pe DeSantis aproximativ la egalitate sau în fața lui Haley. Dar toate l-au plasat pe Trump în frunte, iar majoritatea i-au oferit o susținere de peste 50%.




În sondajul Suffolk, sprijinul lui Haley crește la 28% în rândul independenților și la 42% în rândul moderaților și liberalilor care ar putea lua parte la caucus.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Totuși, acești alegători reprezintă o mică parte din electoratul din Iowa: doar 15% dintre cei care au participat la caucus-ul republican din Iowa în 2016 s-au identificat ca fiind moderați sau liberali.
DeSantis, văzut anul trecut drept posibil favorit la cursa republicană, a încercat să apeleze la conservatorii din Iowa, însă Trump domină în rândul acestui segment al electoratului. În jur de 70% dintre alegătorii „foarte conservatori” îl susțin pe fostul președinte, în vreme ce doar 14% îl creditează pe DeSantis și 11% pe Haley.




Haley, care traversează o perioadă electorală bună, și se transformă în cea mai importantă rivală a lui Trump, este chiar mai bine poziționată pentru alegerile primare din New Hampshire, care vor avea loc pe 23 ianuarie.
Un sondaj USA Today-Boston Globe-Suffolk din această săptămână a constatat că 26% dintre alegătorii primari din New Hampshire o susțin pe Haley, în vreme ce 46% merg pe mâna lui Trump.
Un sondaj CNN-UNH în acest stat este și mai optimist în privința șanselor lui Haley, pe care o creditează cu 32%, cu numai șapte puncte procentuale în spatele lui Trump.




O performanță puternică în Iowa ar putea să îi ofere un ajutor suplimentar pentru rezultatul din această a doua luptă electorală.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Retragerea din cursă a fostului guvernator de New Jersey, Chris Christie, miercuri, ar putea, de asemenea, să o ajute pe Haley, în special în rândul alegătorilor moderați. În New Hampshire, Christie era creditat cu 12% din voturi, în sondajele menționate.
Optimismul contracandidaților lui Trump este totuși limitat. 
Fostul președinte rămâne marele favorit pentru a câștiga nominalizarea Partidului Republican, în condițiile în care aproximativ 6 din 10 republicani din întreaga țară îl susțin pentru finala din noiembrie, potrivit unei medii a sondajelor publice.



Urmărește-ne pe Google News




----------------------------------


O româncă a fost prinsă când încerca să iasă din țară cu un adevărat patrimoniu cultural național. Susține că obiectele îi aparțin. Unde le transporta 
Știri România
2024-01-12T12:25:32+02:00

Poliţiştii de frontieră de la Aeroportul din Cluj-Napoca, împreună cu reprezentanţi ai Biroului Vamal de Frontieră Aeroport Cluj, au găsit joi, în bagajele unei femei, 45 de flori de mină care ar putea face parte din patrimoniul cultural naţional, relatează News.ro.



Poliţiştii de frontieră au fost solicitaţi joi, în jurul orei 17.35, de ofiţerii de securitate de la Aeroportul Cluj-Napoca, pentru că în bagajul de cală al unei femei de 54 de ani din Tulcea, care călătorea spre Marea Britanie, se află mai multe obiecte interzise.
„La controlul efectuat împreună cu reprezentanţii autorităţii vamale s-au descoperit 45 bucăţi de flori de mină, de diferite mărimi, tipuri şi culori, susceptibile a fi specimene rare şi colecţii de mineralogie aparţinând patrimoniului cultural naţional mobil, pentru care persoana nu a putut prezenta certificatul de export temporar sau definitiv emis de Ministerul Culturii”, a arătat Poliția de Frontieră.




Femeia a declarat că florile de mină sunt bunuri personale şi intenţiona să le transporte în Marea Britanie, unde locuieşte.
Poliţiştii de frontieră au întocmit lucrare penală în vederea continuării cercetărilor şi a stabilirii situaţiei de fapt privind suspiciunea săvârşirii infracţiunii de tentativă în efectuarea de operaţiuni de export ilegal, faptă prevăzută şi pedepsită de Legea 182/2000 republicată, cu modificările şi completările ulterioare, privind protejarea patrimoniului cultural naţional mobil.




Întreaga cantitate de flori de mină a fost reţinută, urmând a fi stabilită valoarea şi provenienţa acestora.



Urmărește-ne pe Google News




----------------------------------


Băiat de 7 ani dat în urmărire națională după ce a mers în vizită la tatăl său. Bărbatul nu mai răspunde la telefon 
Știri România
2024-01-12T12:17:49+02:00

Mama băiețelului din Orăștie nu l-a mai putut contacta telefonic nici pe fiul său, nici pe fostul ei partener, tatăl copilului. În urma sesizării, băiatul a fost dat în urmărire națională, potrivit News.ro.



Inspectoratul de Poliţie Judeţean Hunedoara a anunţat, vineri, că Poliţia Municipiului Orăştie a fost sesizată, joi, de o femeie din Orăştie cu privire la faptul că, în 10 ianuarie, l-a trimis pe fiul său, Emil-Mădălin Turdăşan, în vârstă de 7 ani, să stea la locuinţa tatălui acestuia, din acelaşi municipiu, până în 11 ianuarie, conform înţelegerii avute cu bărbatul (fostul concubin al femeii).





„În data de 10 ianuarie 2024, jurul orei 9.00, femeia l-a contactat telefonic pe tatăl minorului, care i-a comunicat faptul că urmează să iasă în oraş, împreună cu fiul său. Ulterior, aceasta nu l-a mai putut contacta telefonic nici pe fiul său, nici pe fostul concubin (tatăl minorului)”, a arătat sursa citată.
Copilul are 1,2 metri înălţime, greutate 17 kilograme, păr şaten, ochi negri, dar nu sunt date cu privire la hainele pe care le purta.
„Din momentul primirii sesizării, poliţiştii au desfăşurat mai multe activităţi investigative şi de căutare, în vederea depistării minorului, care a fost dat în urmărire naţională. Poliţiştii continuă activităţile specifice şi le solicită celor care deţin informaţii utile găsirii minorului să se adreseze celei mai apropiate unităţi de Poliţie sau să apeleze numărul unic de urgenţă 112”, a transmis IPJ Hunedoara.



Urmărește-ne pe Google News




----------------------------------


Uruguayanul care a recunoscut că a ucis un român, în Ibiza, a fost achitat și eliberat. Un alt român, prietenul victimei, poate fi condamnat 
Știri România
2024-01-12T11:57:41+02:00

Jurații Tribunalului Provincial al Insulelor Baleare l-au declarat nevinovat pe bărbatul judecat pentru că a înjunghiat mortal un român în Ibiza, în 2021, în timpul unei lupte în care doi bărbați, printre care și victima, îl atacau pe fratele său cu o bară de metal, scrie portalul spaniol de știri Europa Press.



Juriul consideră că învinuitul nu a avut intenția de a ucide victima în timpul luptei. În acest fel, președintele tribunalului l-a achitat pe bărbatul acuzat de infracțiunea de omor și a dispus eliberarea acestuia, după faptele care au avut loc în jurul orei 4 dimineața, pe 12 octombrie 2021.
Totodată, juriul l-a găsit vinovat pe celălalt inculpat de o infracțiune de vătămare corporală. Este vorba despre celălalt participant la bătaia fratelui învinuitului pentru omor și, deși s-a dovedit că acesta a consumat băuturi alcoolice, juriul nu a considerat că ingerarea acestora i-a afectat discernământul atunci când a luat parte la atac.




Astfel, procurorul și-a menținut cererea de pedeapsă de 5 ani de închisoare pentru el, iar președintele juriului va pronunța o sentință în zilele următoare.
Bărbatul acuzat de omor, în vârstă de 40 de ani și de naționalitate uruguayană, a recunoscut că a folosit cuțitul, dar în descrierea evenimentelor a dat de înțeles că înjunghierea a fost accidentală. Avocatul lui a adus în discuție legitima apărare a unui terț. Parchetul a cerut 15 ani de închisoare pentru uruguayan, pentru omor.




În banca acuzaților s-a așezat celălalt bărbat, un român de 45 de ani care era prieten cu bărbatul ucis. A fost acuzat de vătămări cu un instrument periculos, pentru lovirea fratelui presupusului criminal.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cei doi români se aflau în vecinătatea străzii Aragón, în Ibiza, unde s-ar fi certat cu fratele uruguayanului acuzat de crimă și au început să-l bată cu o bară de fier. Fratele lui era acasă la el, pe aceeași stradă, iar când a auzit țipetele a ieșit în balcon. Când a văzut că doi bărbați îl atacă pe fratele său, a apucat un cuțit de bucătărie și a coborât în stradă cu arma în mână.




Apoi, potrivit Parchetului, l-a înjunghiat în piept pe unul dintre atacatori și a părăsit locul faptei. Victima a început să sângereze abundent și un martor a chemat o ambulanță. Bărbatul a fost dus la Spitalul Can Misses, unde, în cele din urmă, a murit.



Urmărește-ne pe Google News




----------------------------------


Guvernul a creat Comitetul de Organizare a Funeraliilor de Stat pentru înmormântarea președinților României 
Știri România
2024-01-12T11:49:14+02:00

Purtătorul de cuvânt al Guvernului, Mihai Constantin, a anunțat joi, 11 ianuarie, că ceremonialul rezervat actualilor şi foştilor şefi de stat va fi stabilit de Comitetul de Organizare a Funeraliilor de Stat, prin decizia Executivului.



„S-a creat cadrul legal pentru crearea Comitetului de organizare a funeraliilor de stat. Este un ceremonial rezervat actualilor şi foştilor şefi de stat. Este cel mai înalt grad de recunoaştere a meritelor unui cetăţean român în slujba ţării sale şi pentru a vedea în ce va consta această coordonare instituţională în caz de funeralii naţionale va trebui să vină şi o altă hotărâre de Guvern, care va detalia toată această procedură”, a spus purtătorul de cuvânt al Guvernului.




El a adăugat că foştii şefi de Camere parlamentare şi foştii premieri vor avea parte, ca și până acum, de funeralii cu onoruri militare, nu de stat. „Nu se modifică nimic la acest capitol, aceşti demnitari şi foşti demnitari vor beneficia de funeralii cu onoruri militare”, a explicat Mihai Constantin.
Ordonanța Guvernului pentru modificarea şi completarea Legii 215/2016 privind ceremoniile oficiale prevede că „pentru organizarea funeraliilor de stat este necesară o coordonare unitară având în vedere implicarea mai multor instituţii cu atribuţii în organizarea ceremoniilor oficiale”.




Astfel, după decesul preşedintelui României sau al foştilor şefi de stat, vor fi organizate funeralii de stat, iar după decesul preşedinţilor şi foştilor preşedinţi ai Camerei Deputaților și Senatului, al premierului sau al foştilor premieri vor fi organizate funeralii cu onoruri militare.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Patru președinți după Revoluție, toți foștii șefi de stat trăiesc
După executarea prin împușcare a fostului dictator Nicolae Ceaușescu, România a avut patru președinți. Toți foștii șefi de stat sunt în viață, este vorba despre Ion Iliescu (93 de ani), Emil Constantinescu (84 de ani) și Traian Băsescu (72 de ani). Președintele în funcție, Klaus Iohannis, are 64 de ani.




În România a avut loc un singur eveniment funerar special dedicat unui fost conducător, după anii comunismului. Este vorba despre funeraliile regelui Mihai, care au avut loc în decembrie 2017, realizate după un protocol stabilit de Casa Regală.
Funeraliile Regelui Mihai, 16 decembrie 2017. Foto: Hepta / Alexandru Dobre / Mediafax Foto



Urmărește-ne pe Google News




----------------------------------


Asistența oferită de SUA Ucrainei în contextul invaziei ruse „a încetat”, anunță Casa Albă 
Știri Externe
2024-01-12T11:28:16+02:00

Ajutorul american pentru ca Ucraina să facă față invaziei ruse s-a oprit din cauza lipsei unui acord în Congres pentru continuarea susținerii Kievului, relatează agențiile EFE și Reuters, citate de Agerpres.



„Asistenţa pe care le-o ofeream a încetat acum”, a spus purtătorul de cuvânt al Consiliului Securităţii Naţionale al Casei Albe, John Kirby, într-o conferință de presă.
Astfel, Kirby a făcut apel la republicanii din Congres să aprobe ajutorul pentru Ucraina, folosind ca argument faptul că „atacurile pe care le desfăşoară ruşii sunt în creştere”.
„Acum folosesc rachete balistice nord-coreene pentru a efectua aceste atacuri”, a mai spus Kirby, citând o concluzie a serviciilor de informații americane referitoare la armele folosite de forțele ruse în unele dintre atacurile recente asupra Ucrainei.




Președintele SUA Joe Biden a cerut Congresului să aprobe un pachet suplimentar de ajutor pentru Kiev, în valoare de 61 de miliarde de dolari. Republicanii au afirmat că ar fi de acord cu acest ajutor, dacă și democrații acceptă o serie de măsuri de securitate pentru frontiera dintre SUA și Mexic.
În Congres, Senatul este controlat de democrați, iar Camera Reprezentanților, de republicani.
De la începutul războiului din Ucraina, în urmă cu aproape doi ani, SUA au acordat Kievului ajutoare în valoare totală de 44,2 miliarde de dolari, potrivit Departamentului de Stat american.




Președintele ucrainean Volodimir Zelenski a afirmat recent, în timpul unei vizite în Lituania, că întârzierea sprijinului occidental pentru Kievul reprezintă un ajutor pentru liderul rus Vladimir Putin.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„El (Putin) nu se va opri. El vrea să ne ocupe complet. Și, uneori, nesiguranța partenerilor în ceea ce privește ajutorul financiar și militar acordat Ucrainei nu face decât să sporească curajul și puterea Rusiei”, a spus Zelenski, citat de AFP, relatează The Kyiv Independent.
Foto: Profimedia



Urmărește-ne pe Google News




----------------------------------


Salariul mediu net a crescut la 4.765 de lei în noiembrie 2023. Unde sunt cele mai mari salarii 
Știri România
2024-01-12T11:15:36+02:00

Câştigul salarial mediu net a ajuns la 4.765 de lei, în noiembrie 2023, în creştere cu 73 de lei (+1,6%) faţă de luna octombrie 2023, în timp ce cel mai mare salariu mediu net a fost înregistrat în activităţile de servicii în tehnologia informaţiei, inclusiv activităţi de servicii informatice (10.935 de lei), arată datele publicate vineri de Institutul Naţional de Statistică (INS), citate de News.ro.



„În luna noiembrie 2023, câştigul salarial mediu brut a fost 7.766 de lei, cu 257 de lei (+3,4%) mai mare decât în luna octombrie 2023. Câştigul salarial mediu net a fost 4.765 de lei, în creştere cu 73 de lei (+1,6%) faţă de luna octombrie 2023. Valorile cele mai mari ale câştigului salarial mediu net s-au înregistrat în activităţi de servicii în tehnologia informaţiei, inclusiv activităţi de servicii informatice, 10.935 de lei, iar cele mai mici – în hoteluri şi restaurante (2.620 de lei)”, arată datele INS.




Comparativ cu luna noiembrie a anului precedent, câştigul salarial mediu net a crescut cu 15,1%.
Cele mai mari creșteri
În luna noiembrie 2023, în majoritatea activităţilor din sectorul economic, nivelul câştigului salarial mediu net a crescut comparativ cu luna octombrie 2023, ca urmare a acordării de prime ocazionale (prime trimestriale, anuale, pentru sărbătorile de iarnă, pentru performanţe deosebite sau al 13-lea salariu), drepturi în natură şi ajutoare băneşti, sume din profitul net şi din alte fonduri (inclusiv bilete de valoare). De asemenea, creşterile câştigului salarial mediu net s-au datorat realizărilor de producţie ori încasărilor mai mari (în funcţie de contracte/proiecte).







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cele mai semnificative creşteri ale câştigului salarial mediu net la nivel de secţiuni/diviziuni CAEN Rev.2 s-au înregistrat după cum urmează: 

cu 15,8% în fabricarea de maşini, utilaje şi echipamente n.c.a, 
cu 15,7% în fabricarea autovehiculelor de transport rutier, a remorcilor şi semiremorcilor; 
între 7% şi 11,5% în fabricarea echipamentelor electrice, tipărirea şi reproducerea pe suporturi a înregistrărilor, extracţia minereurilor metalifere, fabricarea de mobilă, fabricarea produselor din cauciuc şi mase plastice; 
între 4% şi 6,5% în fabricarea hârtiei şi a produselor din hârtie, tăbăcirea şi finisarea pieilor (inclusiv fabricarea articolelor de voiaj şi marochinărie, harnaşamentelor şi încălţămintei; prepararea şi vopsirea blănurilor), colectarea şi epurarea apelor uzate, intermedieri financiare (cu excepţia activităţilor de asigurări şi ale fondurilor de pensii), alte activităţi industriale n.c.a., fabricarea produselor de cocserie şi a produselor obţinute din prelucrarea ţiţeiului, transporturi pe apă, fabricarea produselor textile, fabricarea produselor din tutun, cercetare-dezvoltare, fabricarea altor mijloace de transport, activităţi de poştă şi de curier. 





Cele mai semnificative scăderi ale câştigului salarial mediu net la nivel de secţiuni/diviziuni CAEN Rev.2 s-au înregistrat după cum urmează: 



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”



cu 5,8% în agricultură, vânătoare şi servicii anexe; 
cu 5,4% în activităţi de editare; 
între 1% şi 5% în producţia şi furnizarea de energie electrică şi termică, gaze, apă caldă şi aer condiţionat, transporturi aeriene, activităţi de asigurări, reasigurări şi ale fondurilor de pensii (cu excepţia celor din sistemul public de asigurări sociale), extracţia petrolului brut şi a gazelor naturale, fabricarea calculatoarelor şi a produselor electronice şi optice, industria alimentară, telecomunicaţii, fabricarea altor produse din minerale nemetalice, activităţi de servicii în tehnologia informaţiei (inclusiv activităţi de servicii informatice), alte activităţi extractive.





În sectorul bugetar, în luna noiembrie 2023 s-au înregistrat uşoare creşteri ale câştigului salarial mediu net comparativ cu luna precedentă în administraţia publică (+1,7%), în învăţământ (+0,3%), respectiv în sănătate şi asistenţă socială (+0,2%).



Urmărește-ne pe Google News




----------------------------------


„Houthi au așteptat disperați 20 de ani o confruntare cu SUA, visul a devenit realitate”. Ce urmează după atacurile occidentale din Yemen 
Știri Externe
2024-01-12T10:49:46+02:00

Loviturile aeriene împotriva rebelilor yemeniți susținuți de Teheran reprezintă un pas semnificativ către o extindere a conflictului din Orientul Mijlociu și o confruntare directă a SUA cu Iranul, spun analiștii citați de The Guardian.




Cuprins:
O strategie riscantă și costisitoareCum a decis Biden ataculNoi lovituri în Yemen?Riscul unei confruntări cu Iranul crește
Atacurile americane și britanice care au lovit baze ale rebelilor Houthi din Yemen amenință să provoace o escaladare a războiului din Orientul Mijlociu, adică exact ceea ce administrația lui Joe Biden și-a propus să evite.

Oficialii americani și aliații lor susțin însă că nu au avut de ales. Diplomația, acțiunile militare controlate și avertismentele lansate până acum nu au reușit să oprească atacurile Houthi asupra navelor comerciale din Marea Roșie și în Golful Aden.




Multe nave au fost forțate să își devieze rutele, în jurul Africii, o strategie care a dus la creșterea costurilor globale de transport și care amenință să genereze o nouă creștere a inflației.
Atacul din Yemen nu a fost în niciun moment prima variantă luată în calcul de Occident. 
De la atacul Hamas din 7 octombrie asupra Israelului și începerea amplei campanii militare din Gaza, administrația Biden a depus eforturi susținute pentru a limita conflictul, convingându-i pe israelieni, de exemplu, să nu lanseze un atac preventiv total asupra Hezbollah din Liban.




Această strategie a funcționat deocamdată, dar problema reprezentată de rebelii yemeniți se dovedește a fi mai complicată.
O strategie riscantă și costisitoare



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


O coaliție navală multinațională, Prosperity Guardian, lansată pe 18 decembrie pentru a proteja transportul maritim, a reușit să intercepteze aproape toate dronele și rachetele lansate de Houthi asupra petrolierelor care navighează pe mările din largul Yemenului, dar fiecare tentativă de atac costă SUA și aliații săi multe milioane de dolari.




În plus, ar fi suficient ca un singur proiectil lansat de Houthi să străpungă acest scut pentru a declanșa un dezastru geopolitic și ecologic. Pe 13 decembrie, spre exemplu, rachetele grupării rebele au ratat cu puțin un petrolier care transporta o încărcătură uriașă de combustibil pentru avioane.
Și în loc să se reducă, atacurile Houthi au devenit mai îndrăznețe. În ajunul Anului Nou, luptătorii din Yemen au lansat un asalt îndrăzneț asupra unei nave de containere, Maersk Hangzhou, gonind spre ea în patru bărci mici.




Elicopterele americane au venit să protejeze nava, scufundând trei dintre ambarcațiuni și ucigând echipajele – primul conflict direct cu rebelii de la începutul crizei.
A doua zi, Biden și-a convocat echipa de securitate națională pentru a discuta opțiunile. Potrivit unor oficiali ai administrației, el a ordonat diplomaților să se concentreze pe crearea unui consens la ONU, ceea ce a dus la o rezoluție a Consiliului de Securitate, care să susțină dreptul la libera navigație și să condamne atacurile Houthi.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Biden a dorit, de asemenea, o extindere a programului Prosperity Guardian – varianta defensivă – și a ordonat pregătiri detaliate pentru un răspuns ofensiv. Eventualele ținte au fost analizate pentru a maximiza impactul asupra capacităților Houthi, minimizând în același timp potențialele daune civile.
Cum a decis Biden atacul
Înainte de lansarea oricăror atacuri, Biden a insistat să trimită un ultim avertisment oficial, iar pe 3 ianuarie, SUA și 13 dintre aliații săi au emis o declarație prin care subliniau că rebelii yemeniți „vor purta responsabilitatea consecințelor”, dacă vor continua atacurile.




Avertismentul a eșuat. Marți, Houthi au lansat unul dintre cele mai mari atacuri de până acum, trei rachete și până la 20 de drone, împotriva navelor comerciale și a forței navale conduse de SUA.
„Imediat după ce atacul a fost respins, președintele a convocat din nou echipa de securitate națională și a ascultat opțiunile militare pentru un răspuns colectiv împreună cu aliații”, a declarat un înalt oficial al administrației.
Secretarul Apărării, Lloyd Austin, a participat la reuniune prin intermediul unei legături securizate de la Centrul medical militar Walter Reed, unde este tratat pentru cancer de prostată. La finalul întâlnirii, Biden i-a dat undă verde pentru loviturile care au fost lansate aproximativ 48 de ore mai târziu.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Pentagonul și Casa Albă au refuzat să ofere detalii privind numărul de rachete lansate din aer și de pe mare sau despre numărul de ținte atinse, dar atacul pare să fi fost un scenariu maximal de răspuns.
Dacă va fi suficient pentru a descuraja alte atacuri ale rebelilor Houthi, asa rămâne de văzut – gruparea din Yemen a sugerat deja că nu.
„Este vorba despre trimiterea unui mesaj, dar cred că întrebarea-cheie este: dacă mesajul nu este recepționat, atunci care este următorul pas pe care SUA și Marea Britanie îl au la dispoziție? Bombardează pur și simplu mai multe ținte? Bombardează mai mult timp?”, a întrebat Gregory Johnsen, cercetător la Institutul statelor arabe din Golf din Washington, citat de The Guardian.




Noi lovituri în Yemen?
Oficiali ai administrației au declarat joi seară că, dacă rebelii Houthi nu pot fi descurajați, capacitățile lor ar putea fi cel puțin degradate, iar bazele de rachete și centrele de comandă ar putea fi distruse.
Johnsen a precizat că rebelii sunt obișnuiți să trăiască și să lupte sub bombardamente grele. Aceștia își asamblează unele rachete în subteran și își desfășoară forțele în zone civile.
„Arabia Saudită și Emiratele Arabe Unite au bombardat Yemenul timp de mai mulți ani și nu au reușit să îi îngenuncheze pe Houthi”, a subliniat el.
Loviturile occidentale ar putea, în mod paradoxal, chiar să-i întărească pe Houthi, susțin unii analiști, sporindu-le profilul în „axa de rezistență” condusă de Iran, într-o luptă existențială cu Israelul și Occidentul.
Acest lucru îi transformă într-un jucător global.
„Houthi au așteptat cu disperare timp de 20 de ani să se confrunte cu America și Israelul. Din 7 octombrie, au recrutat 45.000 de luptători”, a scris pe rețelele sociale Nadwa Dawsari, cercetător la Middle East Institute. 
„Astăzi, SUA și Marea Britanie au făcut ca visul lor să devină realitate”, a observat el.
Riscul unei confruntări cu Iranul crește
Houthi au sfidat continuu așteptările prin rezistența lor. Atunci când saudiții au intrat în războiul civil yemenit în 2015, Riadul a crezut că va termina totul în câteva săptămâni. 
Nouă ani mai târziu, rebelii controlează mare parte din țară, iar conflictul, o catastrofă pentru Yemen, a devenit o rușine pentru Riad.
Cea mai mare temere este că, în urma loviturilor de joi noapte, SUA, Marea Britanie și aliații lor sunt cu un pas semnificativ mai aproape de o confruntare directă cu Iranul.
„Iranul a fost implicat din punct de vedere operațional în desfășurarea acestor atacuri”, a declarat joi seară un înalt oficial al administrației americane, cu referire la campania rebelilor yemeniți din Marea Roșie.
„Ei au furnizat informații și informații. Le-au furnizat rebelilor Houthi chiar capacitățile pe care le-au folosit pentru a efectua aceste atacuri”, a spus el.
Oficialul a declarat că răspunsul politic al administrației va fi acela de a menține campania de presiune economică și de izolare pe care SUA o conduc de ani împotriva Iranului. Dar orice efort de a atenua amenințarea Houthi la adresa transportului maritim va necesita probabil mai mult, inclusiv acțiuni agresive pentru a-i opri pe rebeli să se aprovizioneze cu arme.
Deocamdată, SUA plănuiesc noi lovituri, dacă rebelii continuă să hărțuiască comerțul maritim, în speranța că, la un moment dat, aceștia își vor schimba calculele privind costurile și beneficiile.
„Acesta ar putea fi sau nu ultimul cuvânt pe această temă”, a declarat un oficial american după loviturile din timpul nopții. „Când vom avea mai multe de spus, sau mai multe de făcut, veți auzi de la noi”, a spus el.



Urmărește-ne pe Google News




----------------------------------


„Acest război a început pentru că un tip cu botox se simțea ca un împărat”, spune despre Putin un voluntar rus, care a luptat 11 luni în Ucraina 
Știri Externe
2024-01-12T10:44:00+02:00

Un soldat rus voluntar care a petrecut un an în război, în Ucraina, a vorbit cu postul independent de știri iStories despre experiențele sale, sub protecția anonimatului. El a povestit de ce s-a înrolat în armată, cu ce fel de pedepse se confruntă soldații neascultători pe linia frontului, cum și-a pierdut prietenii din cauza focului deschis de alți soldați ruși și cum este viața pentru el, după război. Meduza publică interviul în ediția sa de limbă engleză.



„M-am oferit voluntar în august 2022 și am semnat un contract pe termen scurt, patru luni. În cele din urmă, am slujit aproape un an: 11 luni, dintre care șapte le-am petrecut în poziții de luptă, unde inamicul este aproape și sunt bombardamente constante”, își începe povestea fostul combatant.
El explică apoi de ce a ales să plece voluntar: „Nu m-am dus la război din niciun motiv ideologic. Mi-am dorit doar să văd acțiuni militare, de când eram copil. Am crescut cu cărți grozave despre forțele speciale și război și am vrut să experimentez asta direct. Așa că, dacă acum cineva se laudă cu propriile isprăvi, aș putea spune: Ascultă frate, de ce îmi spui mie? Le-am văzut și eu pe toate!”




Fostul soldat vorbește apoi despre faptul că el se consideră un liberal, dar totuși a plecat să lupte contra ucrainenilor. „Știam că acest război a început pentru că un tip cu botox se simțea ca un împărat. S-ar putea să vă întrebați cum mă pot numi liberal și totuși să merg la război, cum se potrivește cu părerile mele. Dar 99 la sută dintre oamenii cu care am fost erau voluntari și l-au numit cu ușurință pe Putin un nenorocit. Sentimentele patriotice orbești sunt doar undeva în spate. Pe linia frontului, ele rezistă doar până când lovește primul obuz. Cei care au petrecut luni pe front și-au urat unii altora să aibă norocul de a ieși de acolo și de a nu se mai întoarce niciodată”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Soldatul spune că s-a instruit din cărți și de pe internet atât de bine, că i-a surprins pe comandanții săi: „Într-o zi, comandantul m-a întrebat: spui că nu ai mai fost în armată, deci, de unde știi despre explozibili? Ei bine, poți citi despre asta într-o carte și acum există internetul. Principalele lucruri despre diferite tipuri de arme le-am aflat de la canalul de YouTube ucrainean Azov. Explică totul foarte bine și au avut materiale didactice. Nu există așa ceva pe YouTube rusesc”.




Pe 2 septembrie 2022, militarul și unitatea lui au trecut granița în Ucraina și au ajuns lângă Herson. Nu aveau nici saci de dormit, el și camarazii, și comandantul i-a certat pentru că nu și-au adus de acasă. Apoi, au primit haine pentru iarnă: „Erau aproape de mărimea 60 [XXL], iar doi dintre noi puteam intra cu ușurință într-una. Cinci dintre noi am petrecut prima noapte înghesuiți împreună pe aceste jachete, în frig. Am văzut totul cu ochii mei și am fost îngrozit. Nu pot să înțeleg cum aceasta poate fi a doua cea mai mare armată din lume. Deci, cum arată atunci a treia cea mai mare armată din lume? Folosesc arcuri și sulițe și aruncă cu pietre unul în celălalt în timp ce aleargă în pantaloni de trening?”.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În continuare, în poveste apar și primele victime ale războiului pe care le-a văzut: „Prima moarte pe care am văzut-o a fost cea a bunului meu prieten, care a sosit cu mine, și a fost ucis de ai noștri. Unitatea noastră a fost împărțită în jumătate și o parte a luat cu asalt un bastion ucrainean. Păreau că l-au capturat, dar au luat o bătaie foarte urâtă: doi oameni au murit, iar restul s-au întors fie răniți, fie îngroziți. Se întorceau, era dimineața devreme, încă întuneric, iar prietenul meu alerga spre noi peste câmp, strigând: „Chebarkul! Chebarkul!” [pentru a indica apartenența lui la unitate], iar tipul de gardă a intrat în panică și l-a împușcat. A murit din cauza unor răni stupide: una în coapsă și alta în vezică”.




Fostul luptător din prima linie a povestit despre alte morți stupide ale camarazilor lui, unii dintre ei uciși în bombardamentele ucrainene pentru că își săpaseră tranșee prea mari, au fost apoi reperați ușor și atacați. „Genul ăsta de lucruri reprezintă majoritatea pierderilor, doar prostia”.
Soldatul mai povestește că nu a fost lăsat să plece de pe front după ce i s-a terminat contractul de 4 luni și abia 7 luni mai târziu a primit primul concediu. După o vreme acasă, în care spune că ajunsese să bea enorm, a decis să plece din Rusia. Cu ajutorul unei fundații a reușit asta, dar ororile trăite pe front îl urmăresc și acum.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Recunoaște că nu s-ar mai duce la război, nu doar pentru că a văzut atât de multe lucruri oribile, ci și pentru că a înțeles că războiul acesta e greșit.



Urmărește-ne pe Google News




----------------------------------


Revolte soldate cu morți în Papua Noua Guinee. Capitala, în stare de urgență 
Știri Externe
2024-01-12T10:35:14+02:00

Vineri, soldați și polițiști au patrulat în Port Moresby, la o zi după ce Papua Noua Guinee a declarat starea de urgență în capitală ca răspuns la revolte și alte violențe în care cel puțin 16 persoane ar fi murit, scrie The Guardian.



Prim-ministrul James Marape a declarat starea de urgență pentru 14 zile, suspendând mai mulți oficiali și punând peste 1.000 de soldați în așteptare, după ce un protest de miercuri al poliției și al sectorului public privind salariile a degenerat în revolte și jafuri.
Orașul revenise la o „nouă normalitate” vineri dimineață, cu polițiști și soldați pe străzi și cozi lungi la benzinării, potrivit lui Matt Cannon, care conduce filiala locală a serviciului nonprofit de intervenție de urgență St John Ambulance.




„Ne așteptăm ca supermarketurile care funcționează să se redeschidă astăzi și am auzit că au sporit securitatea pentru a face față unui număr potențial mare de oameni”, a declarat Cannon.
În câteva ore, mii de oameni s-au înghesuit pe străzi, jefuind și revoltându-se. Mai multe persoane au încercat, de asemenea, să spargă porțile din fața biroului prim-ministrului.
Vineri, Marape s-a confruntat cu o serie de apeluri la demisie, inclusiv din partea fostului prim-ministru Peter O’Neill. 




Nouă persoane au fost ucise în revoltele din capitală și șapte au fost ucise în Lae, în nordul țării, a anunțat joi postul național australian ABC, citând poliția. Patru dintre cei uciși ar fi fost împușcați de proprietarul unei afaceri într-o suburbie a capitalei.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Mai mult de 50 de persoane erau tratate pentru răni la spitalul general din Port Moresby, potrivit unui comunicat. Printre acestea se numărau mai multe răni prin împușcare și cuțit.



Urmărește-ne pe Google News




----------------------------------


Cele mai vechi oraşe amazoniene, construite acum 2.500 de ani, descoperite cu ajutorul cartografierii cu laser. „Oamenii din Amazonia au construit cu noroi” 
Știri Externe
2024-01-12T10:35:09+02:00

Arheologii credeau cândva că vechea pădure amazoniană era un loc neospitalier, slab populat de vânători-culegători. Dar rămăşiţele unor terasamente enorme, piramide şi drumuri din Bolivia până în Brazilia, descoperite în ultimele două decenii au dovedit în mod concludent că în Amazon trăiau societăţi mari şi complexe cu mult înainte de sosirea colonizatorilor europeni.



Acum, există dovezi că o altă societate umană – cea mai veche de până acum – şi-a lăsat amprenta asupra regiunii. O reţea densă de oraşe interconectate, acum ascunse sub pădure în Valea Upano din Ecuador, a fost dezvăluită de tehnologia de cartografiere cu laser numită lidar, potrivit revistei Science, citată de News.ro. Aşezările au cel puţin 2.500 de ani vechime, cu peste 1.000 de ani mai mult decât orice altă societate amazoniană complexă cunoscută.
În Ecuador, movile de pământ şi drumuri îngropate au fost observate pentru prima dată în urmă cu peste două decenii de arheologul Stéphen Rostain. Dar la acea vreme, „nu eram sigur cum se potriveau toate acestea”, a declarat Rostain, unul dintre cercetătorii care a prezentat joi descoperirea în revista Science.




O cartografiere recentă cu ajutorul tehnologiei cu senzori laser a arătat că aceste situri fac parte dintr-o reţea densă de aşezări şi drumuri de legătură, ascunse la poalele Anzilor împăduriţi, care a durat aproximativ 1.000 de ani.
„A fost o vale pierdută de oraşe”, a declarat Rostain, care conduce investigaţiile la Centrul Naţional de Cercetare Ştiinţifică din Franţa. „Este incredibil”.
Aşezările au fost ocupate de poporul Upano între aproximativ 500 î.Hr. şi 300-600 d.Hr. – o perioadă aproximativ contemporană cu Imperiul Roman din Europa, au constatat cercetătorii.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Clădirile rezidenţiale şi ceremoniale ridicate pe mai mult de 6.000 de movile de pământ erau înconjurate de câmpuri agricole cu canale de drenaj. Cele mai mari drumuri aveau o lăţime de 10 metri şi se întindeau pe o distanţă de 10-20 km.
Deşi este dificil de estimat populaţia, situl a găzduit cel puţin 10.000 de locuitori – şi poate chiar 15.000 sau 30.000 la apogeu, a declarat arheologul Antoine Dorison, coautor al studiului la acelaşi institut francez. Această cifră este comparabilă cu populaţia estimată a Londrei din epoca romană, pe atunci cel mai mare oraş al Marii Britanii.




„Acest lucru arată o ocupaţie foarte densă şi o societate extrem de complicată”, a declarat arheologul Michael Heckenberger de la Universitatea din Florida, care nu a fost implicat în acest studiu.
José Iriarte, un arheolog de la Universitatea din Exeter, a declarat că ar fi fost nevoie de un sistem elaborat de muncă organizată pentru a construi drumurile şi miile de movile de pământ.
„Incaşii şi mayaşii au construit cu piatră, dar oamenii din Amazonia nu aveau, de obicei, piatră la dispoziţie pentru a construi – au construit cu noroi. Este totuşi o cantitate imensă de muncă”, a declarat Iriarte, care nu a avut niciun rol în cercetare.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Descoperirile au arătat cât de complex este trecutul
Amazonul este adesea considerat o „sălbăticie virgină, unde trăiesc doar grupuri mici de oameni. Dar descoperirile recente ne-au arătat cât de complex este trecutul”, a spus el.
Oamenii de ştiinţă au găsit recent, de asemenea, dovezi ale unor societăţi complexe din pădurile tropicale care au precedat contactul cu Europa în alte părţi ale Amazonului, inclusiv în Bolivia şi în Brazilia.
„Întotdeauna a existat o diversitate incredibilă de oameni şi aşezări în Amazon, nu doar un singur mod de viaţă”, a spus Rostain. „Abia acum învăţăm mai multe despre ele”.



Urmărește-ne pe Google News




----------------------------------


Gafă la Digi24 devenită virală. Cosmin Prelipceanu a crezut că vorbește cu prefectul Capitalei, dar era „un cetățean ca oricare” VIDEO 
Știri România
2024-01-12T10:21:56+02:00

Realizatorul emisiunii „Jurnalul de Seară“ de la Digi24, Cosmin Prelipceanu, a dialogat telefonic câteva minute joi, 11 ianuarie, în direct, cu o persoană despre care credea că este prefectul Capitalei, Rareș Hopincă, dar în timpul dialogului a aflat că de fapt vorbește cu altcineva.



Intervenția telefonică de la Digi24 a avut loc în contextul în care transportatorii și fermierii care protestau încercau să intre în București pentru a-și spune nemulțumirile, iar conflictul dintre ei, jandarmi și polițiști atinsese momente tensionate, pentru că forțele de ordine nu le-au permis accesul în Capitală.



Cosmin Prelipceanu: În direct acum, cu noi, prefectul Capitalei. Bună seara, ne auzim?
Cetățeanul: Alo!
Cosmin Prelipceanu: Ne auzim? Bună seara, sunteți în direct, v-am văzut mai devreme la Chiajna. Ați stat de vorbă cu protestatarii. Acum, acolo este George Simion. Ce se întâmplă?




Cetățeanul: Nu sunt acolo.
Cosmin Prelipceanu: Nu sunteți acolo, dar sunt sigur că ați aflat că a ajuns acolo un lider politic. Este vorba despre liderul AUR (n.red. – George Simion), care le-a luat apărarea protestatarilor. Spune că sunt forțele de ordine în număr foarte mare. Se întreabă dacă le-au fost suspendate drepturile acestor oameni care vor să protesteze în Piața Victoriei. Care este punctul dumneavoastră de vedere?
Cetățeanul: Îi susțin
Cosmin Prelipceanu: Îi susțineți pe cine?




Cetățeanul: Pe protestatari
Cosmin Prelipceanu: Am înțeles. Să intre în Capitală?



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cetățeanul: Nu, nu. Dar trebuie făcut ceva și pentru ei.
Cosmin Prelipceanu: Asta înseamnă că vor fi lăsați să vină în Piața Victoriei.
Cetățeanul: Legal. Legal, da. Sunt alături de ei, legal.
Cosmin Prelipceanu: Legal, adică explicați-ne. Ce ar trebui să se întâmple?
Cetățeanul: Să se facă ceva legal. Adică, să li se dea voie, dar legal să vină să protesteze.
Cosmin Prelipceanu: Să li se dea voie… Cine să li se dea voie? Cine să le dea voie?




Cetățeanul: Cine să le dea… Prefectul…
Cosmin Prelipceanu: Adică dumneavoastră!
Cetățeanul: Eu, de ce?
Cosmin Prelipceanu: Păi, ați spus prefectul. Nu vorbim cu Rareş Hopincă, prefectul Capitalei?
Cetățeanul: Nu, nu, nu, nu.
Cosmin Prelipceanu: Nu, înseamnă că este o greșeală. Înseamnă că este o greșeală. Deci nu sunteți Rareș Hopincă? 
Cetățeanul: (momente de tăcere)
Cosmin Prelipceanu: Domnule prefect, sunteți cu noi?
Cetățeanul: Nu, nu sunt, nu este prefectul, este greșeală.




Cosmin Prelipceanu: Dar cine sunteți?
Cetățeanul: Sunt un cetățean ca oricare.
Cosmin Prelipceanu: Și totuși ați răspuns primelor mele întrebări.
Cetățeanul: Păi, da, că nu am știut despre ce este vorba. Deci, am crezut că este un sondaj, ceva, așa…



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cosmin Prelipceanu: Mhm. Bun. Colegii mei vă vor suna încă o dată. Vrem și noi să știm totuși cine sunteți. 



Urmărește-ne pe Google News




----------------------------------


Încă o zi geroasă, cu minime de până la -15 grade Celsius. Cum va fi vremea în weekend 
Știri România
2024-01-12T09:51:18+02:00

Temperaturile vor fi mai scăzute astăzi, 12 ianuarie, față de ziua de ieri, iar în timpul nopții minimele pot coborî și până la -15 grade Celsius, a explicat meteorologul Mihai Timu de la Administrația Națională de Meteorologie (ANM), la Digi 24.



„Azi maximele sunt în scădere ușoară față de ieri în mai multe zone din țară. Vor porni de la -5 grade Celsius în Maramureș și estul Transilvaniei și vor mai atinge 4… 5 grade Celsius la amiază doar prin zona subcarpatică din sud. Și în Capitala va fi mai rece ca ieri, azi vor fi 2… 3 grade Celsius în jurul prânzului”, a precizat Timu.
Ninsori slabe mai sunt așteptate în unele zone din Transilvania, Moldova, Muntenia și Dobrogea.
Noaptea va fi geroasă „prin Transilvania și Moldova, unde avem minime care vor coborî până la -14…-15 grade Celsius”, a mai precizat meteorologul, adăugând că în restul zonelor minimele nocturne vor fi cuprinse între -9 și -5 grade Celsius.




În weekend vremea va deveni mai caldă.
„Duminică ne așteptăm ca în partea de sud a țării să înregistrăm la amiază maxime de 7… 8 grade cu plus; dar nopțile rămân cu temperaturi negative -9 și -2 grade Celsius, adică ceea ce ar fi normal pentru data din calendar”, a mai precizat meteorologul ANM.
Citește și: Ce urmează după episodul de ger de la început de an. Estimările meteorologilor pentru următoarele patru săptămâni



Urmărește-ne pe Google News




----------------------------------


Cine sunt rebelii Houthi și de ce au devenit ținta atacurilor occidentale din Yemen, care amenință să extindă războiul din Orientul Mijlociu 
Știri Externe
2024-01-12T09:16:56+02:00

După ce a preluat controlul unei mari părți a Yemenului, în urma unui război civil sângeros, gruparea susținută de Iran a depășit granițele, lansând atacuri asupra unor ținte din Arabia Saudită, UAE și chiar Israel, iar recent reușind să pună în pericol una dintre cele mai importante rute comerciale din lume, scriu BBC și The Guardian.




Cuprins:
Cine sunt rebelii HouthiCât teritoriu controlează rebelii Houthi în YemenDe ce au atacat rebelii Houthi navele din Marea RoșieCine îi sprijină pe rebelii Houthi
Statele Unite și Marea Britanie au lansat joi noapte atacuri aeriene asupra mai multor baze din Yemen folosite de gruparea Houthi, susținută de Iran.
Au fost lovite peste 12 situri, inclusiv din capitala Sanaa și din Hudaydah, bastionul portuar al Houthi de la Marea Roșie. Printre țintele din Yemen se numără centre logistice, sisteme de apărare aeriană și depozite de arme.
Atacurile reprezintă cel mai semnificativ răspuns militar împotriva campaniei persistente a rebelilor yemeniți împotriva navelor comerciale din Marea Roșie, care a început după izbucnirea războiului Israelului în Gaza.




Săptămâna trecută, SUA și aliații lor au emis un ultim avertisment către gruparea susținută de Iran, cerându-i să înceteze atacurile sau să suporte potențiale acțiuni militare.
Rebelii au ignorat avertismentul și au lansat un nou atac cu dronă la numai câteva ore după acest ultimatum.
Cine sunt rebelii Houthi
Rebelii Houthi sunt o miliție yemenită, parte a unei minorități musulmane șiite – Zaidi. Ei își iau numele după fondatorul mișcării, Hussein al Houthi.
Cunoscută în mod oficial sub numele de Ansar Allah (Partizanii lui Dumnezeu), gruparea a fost formată în anii 90 pentru a combate corupția președintelui de atunci, Ali Abdullah Saleh, și influența religioasă a Arabiei Saudite.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Saleh, sprijinit de armata Arabiei Saudite, a încercat să îi elimine pe Houthi în 2003, dar fără succes.
Din 2014, gruparea duce un război civil sângeros împotriva guvernului yemenit recunoscut la nivel internațional și sprijinit de o coaliție de țări arabe condusă de Arabia Saudită și Emiratele Arabe Unite.
Până la începutul anului 2022, războiul a provocat aproximativ 377.000 de morți și a provocat strămutarea a patru milioane de persoane, potrivit ONU.
Cât teritoriu controlează rebelii Houthi în Yemen




Guvernul oficial al Yemenului, Consiliul prezidențial de conducere, căruia președintele Abdrabbuh Mansour Hadi i-a transferat puterile în aprilie 2022, are sediul în capitala saudită, Riad, după ce Hadi a fugit acolo în 2015.
Houthi controlează capitala Yemenului.
Cea mai mare parte a populației yemenite trăiește în zonele aflate sub controlul Houthi. Dincolo de Sanaa și nordul Yemenului, rebelii houthi controlează și coasta Mării Roșii.
Gruparea colectează în prezent taxe și, de asemenea, tipărește bani.




Consiliul de Securitate al ONU a declarat că, în 2010, Houthi avea între 100.000 și 120.000 de adepți, compuși din trupe înarmate și susținători.
Rebelii Houthi spun că fac parte din așa-numita „axă a rezistenței” condusă de Iran împotriva Israelului, SUA și a Occidentului în general – alături de Hamas și Hezbollah.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


De ce au atacat rebelii Houthi navele din Marea Roșie
Atacurile au început după debutul războiului dintre Israel și Hamas.
Gruparea yemenită și-a declarat sprijinul pentru Hamas și a anunțat că va ataca orice navă care călătorește spre Israel. Nu este clar dacă toate navele atacate se îndreptau efectiv spre Israel.




În noiembrie, ei au capturat ceea ce au spus că ar fi o navă de marfă israeliană. De atunci, au atacat mai multe nave comerciale cu drone și rachete balistice.
Atacurile Houthi în Marea Roșie au crescut cu 500% între noiembrie și decembrie. Amenințarea a devenit atât de mare încât marile companii de transport maritim au încetat să mai navigheze în regiune, iar costurile de asigurare au crescut de 10 ori de la începutul lunii decembrie.
Marile companii de transport maritim, printre care Mediterranean Shipping Company, Maersk, Hapag-Lloyd și compania petrolieră BP, au anunțat că vor devia rutele de transport.




Teama este că prețurile la combustibil vor crește și că lanțurile de aprovizionare vor fi afectate. Aproape 15% din comerțul maritim mondial trece prin Marea Roșie, care este legată de Marea Mediterană prin canalul Suez și reprezintă cea mai scurtă rută maritimă dintre Europa și Asia.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Washingtonul a acuzat Iranul că este „profund implicat” în planificarea operațiunilor împotriva navelor comerciale din Marea Roșie.
O alianță occidentală condusă de SUA a trimis nave în regiune, pentru a apăra navele comerciale, și a lansat un ultimatum la adresa rebelilor yemenți, ultimatum care a fost însă ignorat. 




Cine îi sprijină pe rebelii Houthi
Rebelii Houthi sunt inspirați de modelul Hezbollah, organizația militară și politică din Liban.
Hezbollah le oferă o expertiză și o pregătire militară extinsă încă din 2014, potrivit institutului de cercetare american Combating Terrorism Center.
Rebelii yemeniți consideră, de asemenea, Iranul ca fiind un aliat, deoarece Arabia Saudită este inamicul lor comun.
Teheranul este suspectat că îi aprovizionează pe rebeli cu arme, iar SUA afirmă că serviciile de informații iraniene îi ajută în campania împotriva navelor comerciale.




„Știm că Iranul a fost profund implicat în planificarea operațiunilor împotriva navelor comerciale din Marea Roșie”, a declarat purtătorul de cuvânt al Casei Albe pentru securitate națională, Adrienne Watson.
„Acest lucru este în concordanță cu sprijinul material pe termen lung al Iranului și cu încurajarea acțiunilor destabilizatoare ale Houthi în regiune”, a spus el.
Iranul neagă implicarea în atacurile rebelilor la Marea Roșie.
SUA și Arabia Saudită afirmă că Iranul a furnizat și rachetele balistice pe care Houthi le-au lansat asupra capitalei saudite, Riad, în 2017.
De asemenea, Riadul a acuzat Iranul că a furnizat rachetele de croazieră și dronele pe care rebelii yemeniți le-au folosit pentru a ataca instalațiile petroliere saudite în 2019.
Rebelii au lansat zece mii de rachete cu rază scurtă de acțiune în Arabia Saudită și au atacat, de asemenea, obiective din Emiratele Arabe Unite. Recent, ei au lansat rachete balistice și drone către Israel.
Furnizarea acestor arme ar încălca un embargou al ONU asupra armelor. Iranul a negat că ar face acest lucru.



Urmărește-ne pe Google News




----------------------------------


Un român va face închisoare pentru că i-a furat câinele unui cioban, pe stradă, în mijlocul Parisului. Animalul este de negăsit, după 4 luni 
Știri România
2024-01-12T09:12:52+02:00

Marți, 9 ianuarie 2024, un român, absent la audiere, a fost condamnat la închisoare pentru furtul unui câine ciobănesc de pe o stradă din Paris, în septembrie anul trecut, relatează site-ul de știri Actu.fr.



Furtul câinelui a mișcat mii de internauți, care s-au mobilizat imediat după faptă și au încercat să găsească rapid câinele. Românul a fost condamnat acum la patru luni de închisoare, pentru furtul câinelui ciobănesc Omora. Animalul, încă de negăsit, este căutat neobosit de stăpânul său.
În septembrie anul trecut, Hayden, un tânăr cioban itinerant de 29 de ani, trecea prin Paris în timpul unei legături între două trenuri, pentru a se întoarce în Gironde. Era împreună cu Omora, un border collie în vârstă de 4 ani, însoțitorul său fidel și ajutorul său în muncă. În câteva minute, în timp ce tânărul se dusese să cumpere mâncare dintr-un magazin, câinele i-a fost furat.




Instanța penală din Paris a condamnat, marți, un român, fără adăpost și fără drept de ședere în Franța, la patru luni de închisoare „fără modificarea pedepsei”, pentru furtul câinelui lui Hayden. Bărbatul a fost identificat prin imagini de pe camerele de supraveghere video, în care este văzut cum îl ia pe Omora.
Inculpatul nu a fost prezent la ședință, fiind eliberat din arestul preventiv, după ce a negat furtul și a susținut că animalul nu aparține cuiva. De asemenea, nu a furnizat nicio informație care să permită găsirea animalului. După eliberare, a dispărut. Pe lângă pedeapsa cu închisoarea, românul a fost obligat să-l despăgubească pe Hayden cu „peste 3.000 de euro”, potrivit avocatului.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Poliția are și sarcina de a-l găsi și de a-l duce la închisoare. Între timp, a fost creată o pagină de Instagram pentru găsirea câinelui.



Urmărește-ne pe Google News




----------------------------------


Ce urmează după episodul de ger de la început de an. Estimările meteorologilor pentru următoarele patru săptămâni 
Știri România
2024-01-12T08:29:19+02:00

Următoarea lună va fi caracterizată de vreme mai caldă sau apropiată de cea normală pentru această perioadă, anunță vineri Administrația Națională de Meteorologie (ANM), care a publicat estimările meteo pentru intervalul 15 ianuarie - 12 februarie, făcute de Centrul European pentru Prognoze pe Medie Durată (ECMWF).



Aceste date sunt o estimare „a mediei săptămânale a abaterilor temperaturii aerului și a cantităților de precipitații față de media perioadei 2004-2023”, menționează ANM.
Săptămâna 15 – 21 ianuarie
A doua jumătate a lunii ianuarie debutează cu temperaturi mai ridicate decât cele specifice pentru această perioadă, pe întreg teritoriul țării, anunță ANM.
Cantitățile de precipitații vor fi mai mari în vest, nord-vest și centru, iar în restul țării vor fi apropiate de cele normale, chiar posibil ușor deficitar în unele zone.




Săptămâna 22 – 28 ianuarie
Pentru acest interval, specialiștii estimează că „temperaturile medii vor fi mai ridicate decât cele normale (…), la nivelul întregii țări”.
În același timp, „cantitățile de precipitații vor fi ușor excedentare în regiunile vestice, nord-vestice și centrale, dar și ușor deficitare în cele sud-estice, iar în rest vor fi apropiate de cele normale pentru această perioadă”.
Săptămâna 29 ianuarie – 4 februarie
Pentru sfârșitul lunii ianuarie și începutul lui februarie, meteorologii anunță temperaturi medii apropiate de normalul perioadei, în cea mai mare parte a țării. În regiunile sud-vestice, valorile termice pot fi ușor mai ridicate decât cele specifice datei.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În ceea ce privește precipitațiile, sunt așteptate, în general, cantități apropiate de cele normale pentru acest interval.
Săptămâna 5 – 11 februarie
Meteorologii estimează pentru această săptămână că temperaturile se vor situa în jurul celor specifice perioadei, la nivelul întregii țări.
De asemenea, „cantitățile de precipitații vor fi apropiate de cele normale pentru acest interval, în majoritatea regiunilor”, anunță ANM.



Urmărește-ne pe Google News




----------------------------------


Îngrijorări că unele dintre armele livrate de americani Ucrainei au fost furate sau au ajuns în mâinile contrabandiștilor – raport Pentagon 
Știri Externe
2024-01-12T08:12:06+02:00

Oficialii americani nu au urmărit în mod corespunzător o parte din ajutorul militar acordat Ucrainei. Acest lucru se precizează în raportul inspectorului general al Departamentului de Apărare al SUA, relatează The New York Times, citat de Meduza.



Vorbim, în special, despre sisteme de rachete portabile pentru om, drone kamikaze și dispozitive de vedere pe timp de noapte, în valoare de peste un miliard de dolari.
Concluziile raportului spun că oficialii și diplomații Departamentului de Apărare al SUA din Washington și Europa nu au reușit să țină seama rapid sau complet de toate cele 40.000 de arme trimise în Ucraina, care ar trebui „monitorizate îndeaproape”.
Există îngrijorări că unele dintre arme ar fi putut fi furate sau au ajuns în mâinile unor contrabandişti, notează autorii documentului.




The New York Times scrie că raportul inspectorului general nu a găsit nicio dovadă că armele au fost folosite greșit, după ce au fost expediate către un centru logistic militar american din Polonia, sau, mai departe, pe frontul din Ucraina.
„Nu a fost scopul evaluării noastre să stabilim dacă a avut loc deturnarea unei astfel de asistențe”, se spune în raport.
Din cauza neînțelegerilor politice interne, Congresul SUA nu a aprobat încă finanțarea pentru asistență militară suplimentară pentru Ucraina, pentru mai mult de 60 de miliarde de dolari.




Pe 10 ianuarie, țările Alianței Nord-Atlantice, în urma unei reuniuni a Consiliului Ucraina-NATO, au anunțat că vor continua să ofere asistență economică, umanitară și militară Kievului, inclusiv pentru consolidarea apărării aeriene ucrainene.



Urmărește-ne pe Google News




----------------------------------


SUA și Marea Britanie au lovit zeci de poziții Houthi din Yemen, cu sprijinul altor 4 state. Liderul rebelilor: „Cea mai mare prostie din istoria lor” | VIDEO 
Știri Externe
2024-01-12T07:47:09+02:00

Preşedintele american Joe Biden a anunţat că a ordonat, joi, atacuri asupra unor ţinte din Yemen având legătură cu rebelii Houthi şi a spus că operaţiunea a fost realizată împreună cu Regatul Unit, și cu sprijinul Australiei, Bahrainului, Canadei şi Olandei, scrie BBC.



On Jan. 11 at 2:30 a.m. (Sanaa time), U.S. Central Command forces, in coordination with the United Kingdom, and support from Australia, Canada, the Netherlands, and Bahrain conducted joint strikes on Houthi targets to degrade their capability to continue their illegal and… pic.twitter.com/bR8biMolSx— U.S. Central Command (@CENTCOM) January 12, 2024 
UPDATE ora 13:33: Rebelii Houthi afirmă că cinci dintre membrii lor au fost uciși și alți șase au fost răniți în acțiunea militară americano-britanică.
Purtătorul de cuvânt al armatei, Yahya Saree, a declarat că au fost efectuate în total 73 de atacuri americano-britanice.




În cadrul unei emisiuni televizate, el a catalogat atacurile din timpul nopții drept un „act de agresiune flagrantă”.
UPDATE ora 09:14: Rebelii Houthi au declarat că vor continua să atace navele din Marea Roșie care se îndreaptă spre Israel sau sunt asociate cu Israelul, iar atacurile de joi ale SUA și Marea Britanie nu îi vor face să renunțe la sprijinul pentru Gaza.
„Afirmăm că nu există absolut nicio justificare pentru această agresiune împotriva Yemenului, deoarece nu a existat nicio amenințare la adresa navigației internaționale în Marea Roșie și Marea Arabiei.”




UPDATE ora 8.13: Rusia a solicitat o reuniune urgentă a Consiliului de Securitate al ONU pentru vineri, în legătură cu loviturile americano-britanice asupra Yemenului, anunță Misiunea permanentă a Rusiei la ONU.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Misiunea a declarat pentru agenția de presă rusă TASS că reuniunea a fost programată pentru ora 10.00, la New York (15.00 GMT).
Miercuri, o rezoluție a Consiliului de Securitate a cerut ca rebelii Houthi din Yemen să înceteze imediat atacurile asupra navelor din Marea Roșie, iar Rusia și China s-au abținut la vot.




***
Știrea inițială:
Liderul de la Casa Albă a avertizat că nu va ezita să ia măsuri suplimentare, dacă va fi necesar, după atacurile coordonate americano-britanice asupra pozițiilor Houthi din Yemen.
„Astăzi, la indicaţiile mele, forţele militare americane – împreună cu Regatul Unit şi cu sprijinul Australiei, Bahrainului, Canadei şi Ţărilor de Jos – au efectuat cu succes atacuri împotriva mai multor ţinte din Yemen folosite de rebelii Houthi pentru a pune în pericol libertatea de navigaţie pe una dintre cele mai vitale căi navigabile din lume”, a declarat preşedintele Joe Biden într-un comunicat publicat de Casa Albă.




🚨BREAKING: Massive explosions have been reported as the United States and the United Kingdom military forces carry out airstrikes against Houthi targets in Yemen.Did WWIII just start!? pic.twitter.com/qkGpURivFe— Donald J. Trump 🇺🇸 News (@DonaldTNews) January 12, 2024 
De partea cealaltă, liderul Houthi, Mohammed al-Bukhaiti, a ameninţat că SUA şi Marea Britanie „îşi vor da seama în curând” că atacurile din Yemen „au fost cea mai mare prostie din istoria lor”, relatează BBC.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Armata americană şi cea britanică au lansat joi atacuri împotriva mai multor ţinte Houthi în zonele controlate de aceşti rebeli în Yemen, un răspuns important după ce administraţia Biden şi aliaţii săi au avertizat gruparea militantă susţinută de Iran că va suporta consecinţele atacurilor repetate cu drone şi rachete asupra transportului comercial din Marea Roşie.




#BREAKING NEWS Its offical the Red Sea war/World War 3 has officially began Yemen 🇾🇪 Houthi rebels are fighting back both British and USA Navy pic.twitter.com/MuTagzfwdP— Maryan (@mari_ah) January 12, 2024 
Potrivit Forţelor Aeriene ale SUA, citate de CNN, forţele SUA şi ale coaliţiei au lovit peste 60 de ţinte din 16 locaţii ale militanţilor Houthi din Yemen joi seară. Acestea includ puncte de comandă și control, depozite de muniții, sisteme de lansare, instalații de producție și sisteme radar de apărare aeriană, precum și aeroporturi.





Atacurile britanice au fost efectuate de avioane care au zburat de la Akrotiri, în Cipru. Patru Typhoon-uri RAF au luat parte la ofensiva aeriană asupra a două ținte Houthi folosind bombe Paveway.
The US and the UK are attacking Yemen right now. This clip was reportedly taken from close to one of a dozen targets hit. Contrary to reports, Houthi rebels have been allowing all ships through the Red Sea unmolested except those linked to Israel. pic.twitter.com/3qRKV8XliD— Nury Vittachi (@NuryVittachi) January 12, 2024



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



Mai mult de 100 de proiectile ghidate cu precizie au fost folosite în lovituri.




„Aceste atacuri sunt un răspuns direct la atacurile fără precedent ale rebelilor Houthi împotriva navelor maritime internaţionale din Marea Roşie – inclusiv la utilizarea de rachete balistice antinavă, pentru prima dată în istorie”, a subliniat preşedintele SUA.
Biden a precizat că în cazul atacurilor de joi noapte a fost vorba despre o „acţiune defensivă”, care vine în urma unei campanii diplomatice extinse şi a escaladării atacurilor din partea rebelilor Houthi împotriva navelor comerciale.



Urmărește-ne pe Google News




----------------------------------


„Singurătatea șoferului de cursă lungă”, se apără camionagiul român judecat pentru zece tentative de omor pe șosea, în Germania 
Știri România
2024-01-12T07:45:10+02:00

Un șofer de camion acuzat că a aruncat în mod intenționat cu pietre în mașinile care se apropiau din sens opus a făcut o mărturisire amplă la prima ședință a procesului în care e judecat, joi, 11 ianuarie, în Germania. El i-a spus judecătorului că suferă de „singurătatea șoferului de cursă lungă”, relatează cotidianul Merkur.



Românul în vârstă de 49 de ani trebuie să răspundă pentru zece cazuri de tentativă de omor în fața tribunalului regional din Augsburg. Bărbatul ar fi aruncat cu pietre de mărimea unui pumn din cabina șoferului către vehiculele care veneau din sens opus, pe două autostrăzi federale, și patru persoane au fost rănite, trei dintre ele femei.
La începutul procesului, apărătorul inculpatului a făcut o declarație menită să explice motivele șoferului profesionist. Învinuitul român s-a plictisit în călătoriile sale și nu a putut face față „singurătății șoferului de cursă lungă”. Bărbatul de 49 de ani a confirmat apoi pledoaria avocatului său.




Infracțiunile au avut loc între iunie 2022 și februarie 2023, pe autostrăzile federale 2 și 17, din nordul orașului Augsburg. Parchetul presupune că inculpatul era conștient că șoferii care veneau din sens opus ar putea fi uciși de piatră sau să fie atât de speriați încât să aibă loc accidente mortale.
Inițial, procuratura l-a acuzat de 51 de cazuri de aruncare cu pietre. Potrivit unui purtător de cuvânt, instanța a permis să fie audiate doar douăsprezece cauze, celelalte cazuri au fost întrerupte. În procedurile penale complexe este frecvent ca doar unele dintre acuzații să fie judecate, pentru a nu supraîncărca procesul.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Românul este arestat și a fost adus în cătușe la tribunal, unde a avut nevoie de un interpret pentru a face declarații și pentru a înțelege ce spun avocatul și judecătorul.
Pentru proces sunt planificate câteva zile de audieri, iar verdictul este așteptat să fie anunțat în februarie.



Urmărește-ne pe Google News




----------------------------------


INTERVIU. Celebru scriitor din Turcia, despre lecțiile istoriei, în mega anul electoral 2024: „Când un politician vrea să îți ia prezentul, de fapt, e după viitorul tău”  
Știri Externe
2024-01-12T06:55:00+02:00

În prima parte a unui interviu acordat pentru cititorii „Libertatea”, Burhan Sönmez, autorul „Labirint”, un roman despre memorie tradus în română la Editura Anansi, explică cum ar trebui să descifrăm discursul politic într-un an în care au loc alegeri în 64 de țări și privesc soarta a aproape jumătate din populația lumii. 



Un cântăreț de blues încearcă să se sinucidă aruncându-se de pe Podul Bosfor, însă se trezește în spital fără a-și mai aminti de ce a vrut să renunțe la viață. Are doar câteva amintiri disparate, fără legătură cu el însuși și pe care nu știe cum să le plaseze în cronologie. Știe, de pildă, că Imperiul Otoman s-a prăbușit și că ultimul sultan e mort, dar nu și cât timp a trecut de-atunci. În jurul lui sunt oameni cu care are o istorie comună, dar pe care doar ei o rețin. Mintea lui e un labirint în care rătăcește încercând să găsească și un răspuns la întrebarea: ce este mai eliberator pentru individ sau societate, să-și cunoască trecutul sau să-l uite? Aceasta este povestea din „Labirint”, doar una dintre cărțile scriitorului Burhan Sönmez traduse și în limba română, la Editura Anansi. 





Coperta cărții
Pentru a scrie romanul, autorul s-a documentat despre psihanaliza creierului, a citit despre oameni care au suferit leziuni cerebrale și a reflecat despre importanța uitării într-o lume în care suntem bombardați cu informație. În dialogul cu Libertatea, acesta subliniază importanța memoriei și a istoriei care adesea este instrumentalizată politic. 







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Anul acesta, în 64 de state ale lumii plus Uniunea Europeană au loc scrutinuri, adică alegeri care privesc 49% din populația lumii, potrivit Time. 
Burhan Sönmez, 58 de ani, a studiat Dreptul la Istanbul, unde a și profesat o vreme. De-a lungul anilor, a colaborat cu mai multe reviste și ziare, cu articole pe teme culturale și politice în The Guardian, Der Spiegel, Die Zeit sau La Repubblica. 
De curând, autorul a fost în România, invitat la Festivalul Internațional de Literatură și Traducere de la Iași (FILIT). 




Amnezia societății
Libertatea: Cum a început preocuparea și interesul dumneavoastră pentru memorie, concretizat în romanul „Labirint”?Burhan Sönmez: Ca scriitor, pornești fie de la trecutul tău, fie din preocupări și întrebări sociale. În „Labirint”, le-am avut pe amândouă în același timp, pentru că treceam printr-o traumă cerebrală din cauza unui atac fizic și acea traumă mi-a lăsat niște urme în creier, inclusiv amnezie parțială. Am început să uit nu doar lucruri, ci și oameni. În același timp eram interesat să pun întrebări nu despre indivizi, ci despre realitatea socială. Am ajuns la concluzia că poate întreaga societate trece acum prin amnezie. Uităm, în ciuda tuturor acestor informații care ne înconjoară, canale de televiziune, telefoane mobile, conturile de social media. Prea multe informații, dar știm cu adevărat mai multe decât știau părinții noștri despre lume, despre realitate? Sau sunt doar informații suplimentare, fără nicio clasificare? 







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Am înțeles că prea multe informații duc, de asemenea, la o pierdere a istoriei. Dacă îți amintești prea multe lucruri, nu mai știi ce să-ți amintești cum trebuie.
Astfel, personajul principal se îndoiește mereu dacă ar trebui sau nu să-și recupereze memoria. În fiecare film sau roman, în care un personaj are amnezie, vedem cum încearcă să-și descopere trecutul, dar în cartea mea, el se întreabă: „chiar am nevoie de acel trecut? Pentru că, dacă găsesc acel trecut, poate că e ceva rău pentru mine”. Pentru că el încercase să se sinucidă. Dacă găsește acel trecut, poate că va încerca din nou.  





Burhan Sönmez. Foto: Profimedia
Să ne antrenăm creierul cum să țină minte și cum să uite
– Care este valoarea uitării?– Am citit o povestire a lui Borges, despre Funes. Un tânăr are un accident și începe să rețină tot.
– E o patologie reală, nu?– Da. Și este o tortură. Întotdeauna ne plângem: „Oh, tot uit. Trebuie să mă duc la doctor”. Dar omul acela își amintește totul și e groaznic. Citind cartea, m-am gândit la valoarea de a uita lucrurile cum trebuie. Ne amintim doar 1% din lucrurile pe care le trăim. Ar trebui să ne antrenăm creierul cum să gândească, cum să își amintească și cum să uite.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Limba mea maternă, kurda, are un cuvânt: bir. Înseamnă tot ceea ce are legătură cu memoria. Înseamnă să ții minte. Înseamnă uitare. Înseamnă conștiință. Înseamnă să tânjești după. Și să iubești pe cineva. Și dorul de cineva. Iar bir în kurdă are și un alt înțeles. Este o fântână. Totul e în acea fântână. Acela e creierul nostru. Acolo ne amintim și acolo uităm.
Biblioteca din spatele fiecărei cărți
– Mi s-a părut foarte complex și profund modul în care ați descris pierderea memoriei în carte. Cum v-ați documentat, în afară de experiența personală? – Îmi place să cercetez poveștile pe care le scriu. De la început, fac o listă de cărți și subiecte de învățat. Nu sunt un expert al creierului, eu vin din domeniul juridic. Pentru această carte, am citit despre psihanaliza creierului, mai ales despre oameni care au suferit leziuni cerebrale și experiențe de acest gen. În același timp, am citit fondul literar al amintirii sau al uitării lucrurilor. Nu-mi amintesc numărul de cărți. Poate până la o sută de cărți. Cam atâtea citesc, de regulă, când scriu un roman.  




În cele din urmă, un roman poartă după sine o bibliotecă. Atunci când îl citești, trebuie să știi că în camera din spate sunt atâtea cărți care au creat acea carte, în afară de scriitorul însuși.
– Există un citat în carte: „În trecut, totul este viu. În istorie, totul este mort”. Cum facem diferența între trecut și istorie în cazul unei societăți, al unei țări?– În carte, folosesc exemplul lui Iisus Hristos, crucificat acum 2.000 de ani. A fost acum 2.000 de ani? Sau este încă aici, peste tot în lume, acea durere, acea suferință, această condamnare reciprocă, această ură, dar și speranța. Chiar dacă face parte din istorie, este în trecut. Trecutul este în prezent, istoria este în cărți. Dacă nu readucem istoria în viață, atunci ea nu devine parte din trecut, rămâne doar istorie. 




„Când un politician vrea să-ți ia prezentul, de fapt, e după viitorul tău”
– Cum credeți că această diferență istorie-trecut ar putea influența modul în care este predată istoria în școli?– Cred că filosoful german Walter Benjamin spunea că trebuie să tratăm istoria nu ca pe niște lucruri care s-au întâmplat în trecut pe care să le judecăm cu valorile noastre moderne, ci să încercăm să înțelegem cum s-ar întâmpla astăzi acele evenimente istorice, dacă ar fi recreate. Așadar, să aducem istoria în actualitate și astfel să o înțelegem. În caz contrar, vom judeca și condamna mereu istoria. Trebuie să învățăm din trecut, tocmai pentru că acum avem valori diferite.
De exemplu: cum erau abordate femeile în opere literare. În trecut, femeile erau al doilea gen, bărbații erau întotdeauna cei dominanți. Femeile făceau parte doar din domeniul domestic. Astăzi, bineînțeles că nu mai e așa. Niciun scriitor nu mai poate descrie femeile în același mod în care o făcea un scriitor de acum 200 de ani. Dar vom judeca acele opere literare de acum 200 de ani cu ochii noștri de astăzi? Trebuie să înțelegem mentalitatea trecutului, nu să-l judecăm. Trebuie să ne judecăm pe noi înșine azi, dacă vrem să facem lucrurile diferit.
– Ca indivizi, ne purtăm trecutul cu noi. Cum își poartă o societate trecutul, cum o face Turcia?– Cred că peste tot e la fel. Atunci când un politician vrea să îți ia prezentul, de fapt, e după viitorul tău. Spune: „dacă investești în mine, te voi duce într-un loc frumos”. Dar pentru a realiza acest lucru, îți vizează mai întâi trecutul, pentru că are nevoie să-ți spună o poveste. „Acum 50 de ani s-a întâmplat asta, dar, de fapt, realitatea a fost așa”. Un alt politician spune că acum 50 de ani a fost diferit. Uitați-vă la această problemă a Palestinei și a Israelului. Dintr-odată trebuie să recitești modul în care ai abordat evenimentele de acum 70-80 de ani. Pentru a avea o perspectivă sănătoasă asupra problemelor de astăzi și pentru problemele de mâine, trebuie să aveți o bună cunoaștere a trecutului. Altfel, vom face aceleași greșeli pe care le-au făcut generațiile anterioare. De aceea, cunoștințele sociale ale istoriei sunt atât de importante. Nu e vorba doar de cunoaștere, ci, cum spunea psihanalistul Jung, e vorba de conștiință de sine socială. Nici nu vorbim de asta, nu suntem conștienți de ea, dar apare dintr-odată, mai ales în timpul crizei. Este o problemă mare și complexă, care nu poate fi controlată doar de politicieni. Oamenii de cultură, dar mai ales cetățenii ar trebui să preia puterea în acest sens. Ar trebui să citim, ar trebui să discutăm și ar trebui să ne luptăm într-un mod prietenos.
Politicienii spun mereu că se luptă și se urăsc între ei. De ce ar trebui să ne urâm unii pe alții? Mi-ar plăcea să mă cert cu colegul meu scriitor sau cu un cititor pentru a înțelege, să îmi spun părerile și să le aud părerile, apoi să ne așezăm și să vorbim din nou despre altceva.

Trebuie să promovăm această conversație pașnică în întreaga lume. În caz contrar, vom lăsa tot spațiul vieții în seama politicienilor, iar asta înseamnă otrăvirea vieții noastre. 

Citiți zilele viitoare a doua parte a acestui interviu.
Foto ilustrativ: 123rf



Urmărește-ne pe Google News




----------------------------------


Singurul candidat la alegerile prezidențiale din Rusia care critică declanșarea războiului din Ucraina: „O mare greșeală a lui Putin” 
Știri Externe
2024-01-12T00:03:21+02:00

Un politician care intenționează să candideze împotriva lui Vladimir Putin la viitoarele alegeri prezidențiale din Rusia a calificat joi, 11 ianuarie, într-o întâlnire cu soțiile soldațiilor ruși, decizia de a intra în război cu Ucraina drept o „mare greșeală“, informează Reuters.



Boris Nadejdin, politician liberal de opoziție ce reprezintă partidul de centru-dreapta Inițiativa Civică, formațiune care în prezent nu este reprezentată în parlament, încearcă să strângă cele 100.000 de semnături necesare de la oamenii din întreaga Rusie ca să poată să candideze împotriva lui Putin.
Nadejdin, în vârstă de 60 de ani, le-a spus soțiilor soldaților ruși trimiși să lupte în Ucraina că războiul, pe care Kremlinul îl numește „o operațiune militară specială”, a fost „o mare greșeală a lui Putin, desigur, iar consecințele vor fi foarte grave”.




El a afirmat că soldații de pe front „își îndeplinesc datoria, își varsă cu adevărat sângele acolo și își riscă viața – nu vrem decât ca ei să se întoarcă”.
Atât susținătorii, cât și adversarii lui Putin consideră că realegerea acestuia este dincolo de orice dubiu, având în vedere controlul său total asupra pârghiilor puterii și faptul că cel mai cunoscut adversar, Alexei Navalnîi, execută, într-o colonie penitenciară din Arctica, pedepse cu închisoarea care totalizează peste 30 de ani.




Criticii spun că întregul proces este doar o fațadă, menită să dea impresia de concurență într-un sistem democratic în care nu există. Kremlinul susține că Putin, în vârstă de 71 de ani, va câștiga un nou mandat de șase ani, deoarece are un sprijin popular autentic.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Rămâne neclar dacă Nadejdin va reuși să strângă cele 100.000 de semnături necesare pentru a candida la președinție și cât de departe i se va permite să își împingă criticile la adresa războiului.
La scurt timp după ce Putin și-a trimis armata în Ucraina, în urmă cu aproape doi ani, Rusia a adoptat legi care introduc pedepse cu închisoarea severe pentru „discreditarea” forțelor armate sau pentru răspândirea deliberată de informații false despre acestea.




Nadejdin a promis că va prezenta un plan de încheiere a conflictului. Săptămâna trecută, el a adresat, de asemenea, critici dure la adresa autorităților în legătură cu întreruperile de alimentare din sistemul de încălzire care au afectat anumite părți ale Rusiei în plină iarnă extrem de friguroasă.
„Orașele îngheață. Cine este vinovat?”, a întrebat el, într-o postare pe Telegram. „Sumele uriașe de bani care au fost cheltuite și planificate pentru operațiunea militară specială ar fi putut fi investite în îmbunătățirea calității vieții concetățenilor mei”, a adăugat politicianul liberal.




Putin a subliniat clar importanța centrală a războiului în campania sa de realegere atunci când și-a anunțat intenția de a candida din nou, luna trecută, în cadrul unei întâlniri cu soldați și mame ale militarilor uciși în lupte. Săptămâna trecută, el a sărbătorit Crăciunul ortodox pe rit vechi în cadrul unei mici slujbe religioase la care au participat și rudele unora dintre soldații uciși.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Luna trecută, liderul de la Kremlin le-a spus rușilor că armata țării își consolidează poziția pe toată linia frontului din Ucraina și că va continua până când își va atinge obiectivele.




Boris Nadejdin este singurul dintre cei 11 aspiranţi rămași în cursa pentru validarea candidaturilor în vederea alegerilor prezidenţiale din 17 martie care se manifestă împotriva continuării războiului declanşat de Rusia în Ucraina.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Epuizați și fără resurse, medicii din Gaza se luptă să salveze victimele atacurilor israeliene. „Întreaga populație moare” 
Știri Externe
2024-01-11T23:16:02+02:00

Palestinienii răniți vin în valuri la spitalul al-Aqsa din orașul Deir al-Balah, situat în centrul Fâșiei Gaza, în timp ce medicii epuizați încearcă să ajute victimele atacurilor terestre și bombardamentelor israeliene neîncetate, scrie joi, 11 ianuarie, Reuters.



Medicul Khaled Abu Awaimer a declarat că spitalul nu mai are provizii medicale și că mulți dintre doctorii rămași au fost deja strămutați și se tem că vor fi atacați din nou și vor fi nevoiți să fugă încă o dată.
„Avem cazuri în care nu putem face nimic. Nu avem nimic de oferit, așa că ne simțim complet neajutorați. Este foarte trist și rău, ca să fiu sincer”, a spus el, într-o înregistrare video obținută de Reuters.
Obiectivul declarat al Israelului în Gaza este de a eradica Hamas, grupare militantă care a luat cu asalt granița pe 7 octombrie, ucigând peste 1.200 de persoane, majoritatea civili, și luând peste 240 de ostatici.




Asaltul israelian asupra Fâșiei Gaza a ucis peste 23.400 de persoane, potrivit autorităților sanitare din mica enclavă aglomerată, condusă de Hamas, și a alungat majoritatea oamenilor din casele lor.
Soarta spitalelor din Gaza și situația dificilă a medicilor care operează sub bombardamente, fără să beneficieze de o alimentare corespunzătoare cu apă și cu electricitate și de stocuri medicale adecvate, au determinat ONU să se teamă de un colaps al sistemului de sănătate de aici.




În timp ce Abu Awaimer vorbea, zeci de oameni se agitau în jurul unei zone aglomerate a spitalului, unii trăgând de tărgi în timp ce medicii pregăteau bandaje. El a spus că împrejurimile spitalului au fost recent bombardate și ambulanțele au fost distruse.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Miercuri, Societatea Semilunii Roșii Palestiniene a anunțat că armata israeliană a vizat una dintre ambulanțele sale din Deir al-Balah, ucigând patru lucrători medicali și doi răniți transportați înăuntru.
Armata israeliană nu a făcut niciun comentariu cu privire la acest incident. Aceasta a acuzat anterior Hamas că operează din spitale și ambulanțe, lucru pe care gruparea islamistă palestiniană l-a negat.




Pe un pat din spital, un pacient zăcea cu o mască de oxigen pe față, sângele băltind pe podeaua de dedesubt. Într-un alt loc, un bărbat rănit stătea pe podea în timp ce apă roz, plină de sânge, se scurgea dintr-o cameră de lângă el.
Mulți dintre medicii care lucrau la spitalul al-Aqsa fugiseră deja din alte unități medicale aflate mai la nord în Fâșia Gaza în fața asaltului terestru al Israelului. Acum se tem de același scenariu, a spus Abu Awaimer, deoarece bombardamentele din centrul enclavei împing oamenii spre sud.




Victime în masă
Medicul britanic James Smith, care face parte dintr-o misiune de voluntari a organizației umanitare Medical Aid for Palestinians (MAP), cu sediul în Marea Britanie, a lucrat la spitalul al-Aqsa de la sfârșitul lunii decembrie până când a fost nevoit să se evacueze, la sfârșitul săptămânii trecute. Smith a declarat că pacienții din spital aveau cele mai grave leziuni provocate de conflicte pe care el sau colegii săi medici străini le-au văzut vreodată.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Vedeam incidente cu victime în masă în fiecare zi”, a spus el, descriind al-Aqsa ca fiind singurul spital funcțional din zonă.




Sute de oameni ajungeau în fiecare zi, majoritatea cu răni corporale, dar mulți dintre ei și în stare de suferință psihică acută, unii plângând isteric, a mai spus medicul britanic.
Medicii și asistentele lucrau în ture de 24 de ore, tratând pacienții pe podea, din lipsă de paturi, nu exista spațiu pentru a organiza un sistem de triaj și medicii lucrau pentru a salva un pacient în timp ce un altul era pe moarte în aceeași cameră, a povestit Smith.
El a descris o fetiță de 11 sau 12 ani adusă într-o zi, după o explozie, cu întreaga față și cea mai mare parte a jumătății superioare a corpului arse și de culoare neagră. Arsurile i-au deformat complet trăsăturile și o obligau să-și țină brațele contractate astfel încât mâinile să fie îndreptate spre tavan.




Fata nu a putut supraviețui și era singură, în afară de medicii care încercau să îi aline durerea, a mai povestit Smith.
Pe lângă riscul de rănire în urma bombardamentelor, sănătatea oamenilor este afectată și de lipsa de hrană, apă curată și electricitate, precum și de strămutarea în masă a locuitorilor din Gaza în orașe de corturi.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Jamila Abo Amsha, o femeie care locuiește cu copiii ei într-un cort în orașul Rafah, după ce a fugit de bombardamentele din jurul casei lor din nordul Fâșiei Gaza, a declarat că nu a putut să spele hainele copiilor ei sau să le facă un duș timp de 10 zile.




„Întreaga populație din Fâșia Gaza moare, iar lumea se uită”, a spus ea.
Foto: Profimedia Images
Citiți și:

Copiii din Gaza își plâng părinții uciși în bombardamentele israeliene: „Casa s-a prăbușit peste noi, iar tata s-a dus în rai” | VIDEO
O altă față a războiului din Fâșia Gaza: drama copiilor cu membre amputate, care nu pot primi îngrijiri de specialitate. „Zac acolo și nimeni nu vine să îi vadă”. VIDEO

Urmărește pe Libertatea LIVETEXT cu cele mai noi informații despre războiul dintre Israel și Hamas



Urmărește-ne pe Google News




----------------------------------


Aproximativ 71.000 de români dețin arme letale de foc. Cătălin Predoiu: „E departe de a fi un fenomen” 
Știri România
2024-01-11T22:52:45+02:00

Cătălin Predoiu, ministrul afacerilor interne, a declarat, joi, la Digi 24, că recentele cazuri care au implicat existența unor arme de foc sunt izolate și că nu există niciun risc la nivel de sistem, în condițiile în care în România sunt înregistrate aproximativ 71.000 de persoane care dețin arme letale, relatează Agerpres.



„E departe de a fi un fenomen. Este evident că avem de-a face cu două cazuri izolate care nu seamănă deloc unul cu celălalt. Justiţia a declanşat imediat, în urma sesizărilor poliţiei şi a intervenţiei poliţiei, în primă instanţă, procedurile de rigoare. Nu există niciun risc la nivel de sistem, au fost făcute verificări”, a declarat Cătălin Predoiu.
Ministrul de interne a făcut referire la cele două incidente recente: cazul fostului poliţist din Bucureşti care şi-a ameninţat vecina şi în locuinţa căruia au fost găsite trei pistoale şi cazul angajatului IPJ Covasna care ar fi tras cu o puşcă de vânătoare în direcţia unui bărbat.




Potrivit lui Cătălin Predoiu, în România sunt în jur de 71.000 de cetăţeni care posedă arme letale de foc.
În total, în toată țara sunt aproximativ 170.000 de arme de foc, de diverse tipuri: arme de vânătoare, arme de tir sportiv sau de autoapărare.
Cătălin Predoiu a mai precizat că aceste arme „sunt supuse periodic unor controale”, iar în 2023 au fost făcute verificări la 99% dintre proprietari. 
FOTO: Hepta



Urmărește-ne pe Google News




----------------------------------


Noi detalii despre uciderea lui Adrian Kreiner, în motivarea arestării unui suspect. Poliția a ajuns la 4 minute după plecarea ucigașilor 
Știri România
2024-01-11T21:53:11+02:00

Curtea de Apel Alba Iulia precizează că primii doi suspecţi au pătruns în curtea imobilului în 6 noiembrie 2023 la ora 2:22, al treilea s-a alăturat la 2:46, iar la ora 3:00, toţi trei părăsesc locuinţa. Victima a fost descoperită inconștientă de poliţişti la ora 3:04, se arată în motivarea instanței privind decizia de arestare a suspectului Laurențiu Ghiță, publicată pe Rejust și citată de Agerpres.



Laurențiu Ghiță este singurul din cei 3 suspecți care a fost extrădat în România, fiind plasat în arest preventiv. Marian Cristian Minae, al doilea suspect în cazul uciderii lui Adrian Kreiner, a fugit în Irlanda de Nord și urmează să fie extrădat. Poliţia Română îl caută încă pe cel de-al treilea suspect, pe nume Cosmin Costinel Zuleam.
Omul de afaceri Adrian Kreiner a fost bătut şi jefuit în vila sa din Sibiu, în noaptea de 6 noiembrie, de trei bărbați care purtau cagule și a murit la spital, pe 7 noiembrie.




„În urma vizionării imaginilor surprinse de camerele de supraveghere montate în exteriorul imobilului, s-a constatat că doi dintre cei trei autori pătrund în curtea imobilului la ora 2:22, prin forţarea unei structuri metalice din zidul ce împrejmuieşte imobilul, iar unul dintre autori produce un scurtcircuit la unul dintre felinarele amplasate în interiorul curţii, determinând stingerea acestora la ora 2:26”, arată instanța.
„Cei doi autori reuşesc să deschidă un geam termopan de la garaj (garajul fiind integrat în casă) şi reuşesc să pătrundă în interiorul acestuia la ora 2:36, cu menţiunea că din garaj se poate pătrunde direct în living, prin intermediul unei uşi care era descuiată. La ora 2:46 pătrunde în curte prin acelaşi loc şi al treilea autor care, după pătrundere, repune la locul ei structura metalică din zid pentru a nu fi observată pătrunderea. Ulterior, acesta intră în garaj”, se arată în document.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La ora 2:58, unul dintre autori iese afară din imobil, merge pentru câteva secunde la colţul din faţă al casei, după care intră înapoi în vilă. Un minut mai târziu, la ora 2:59, acelaşi autor iese din nou din locuinţă şi escaladează zidul din spate ce împrejmuieşte imobilul, chiar în dreptul camerei de supraveghere care îi surprinde parţial faţa.
După aproximativ 40 de secunde, acesta sare înapoi în curte şi intră în imobil, după care „imediat se poate observa cum toţi cei trei autori părăsesc locuinţa şi curtea victimei, la ora 3:00, prin acelaşi loc prin care au şi intrat”. Patru minute mai târziu, la 3.04, poliția sosește la locuința victimei.




Potrivit celor prezentate de procuror în faţa Tribunalului Sibiu, când a fost admisă propunerea de arestare a celor trei inculpaţi, a rezultat că în noaptea de 5 spre 6 noiembrie, persoane necunoscute au pătruns prin efracţie în curtea imobilului şi ulterior în interiorul casei unde se afla omul de afaceri, împreună cu fiica lui şi partenera sa.
„Asupra persoanei vătămate, care se afla la parterul locuinţei, au fost exercitate multiple acte de violenţă la nivelul capului, trunchiului, precum şi membrelor, după care a fost legată cu mâinile la spate şi posibil sufocată cu un covor, persoana vătămată fiind descoperită de organele de poliţie la ora 3:04 în stare de inconştienţă cu pulsul foarte scăzut, fiind necesară efectuarea manevrelor de resuscitare care au fost începute de către organele de poliţie şi continuate de către echipajul medical”, se arată în document.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Fiica lui Adrian Kreiner a fost în vila din Sibiu în momentul atacului din noaptea de 6 noiembrie, când omul de afaceri a fost ucis. Ea s-a refugiat în dormitor și s-a ascuns în dressing, de unde a sunat la 112. Ulterior, ea a fost găsită de atacatori, lovită și amenințată cu un pistol.
Doi dintre cei trei autori au rupt uşa dormitorului, după care au pătruns în dressing, tânăra fiind lovită şi ameninţată cu o armă, pentru a spune unde sunt banii. După ce le-a dat atacatorilor banii pe care îi avea în portofel, 40 de euro şi aproximativ 100 de lei, a fost ameninţată din nou cu pistolul de către unul din atacatori, care l-a încărcat şi i l-a pus la cap, întrebând-o de mai multe ori unde sunt banii.




În acest timp, celălalt atacator, observând în interiorul dressingului mai multe ceasuri de valoare care se aflau la vedere, le-a luat şi le-a introdus într-o geantă, scotocind şi prin sertarele din dormitor. Înainte de a pleca la parter, atacatorul înarmat i-a spus tinerei că îl va omorî pe tatăl său, reiese din documentul citat. Omul de afaceri a decedat a doua zi ca urmare a rănilor suferite.



Urmărește-ne pe Google News




----------------------------------


LIVETEXT Război în Ucraina, ziua 687 | Comandantul Sîrskîi admite situația grea de pe frontul de est, unde rușii continuă ofensiva pe 3 direcții 
Știri Externe
2024-01-11T21:50:00+02:00

Două rachete ruseşti au lovit miercuri seara un hotel din Harkov, în nord-estul Ucrainei, rănind 13 persoane, printre care şi un jurnalist turc, a anunţat primarul oraşului, Igor Terejov. Unul dintre răniţi este "în stare foarte gravă", a precizat Terekhov pe Telegram. Joi, comandantul forțelor terestre ucrainene, generalul Oleksandr Sîrskîi, a recunoscut situația dificilă pe frontul de est, unde forțele ruse continuă operațiunile ofensive în direcțiile Kupiansk, Lîman și Bahmut. Între timp, Banca Mondială a reușit să mobilizeze 1 miliard de dolari pentru reconstrucția postbelică a Ucrainei.



12 ian. - Acum 3 zile12-01-2024Un candidat la alegerile prezidențiale din Rusia consideră războiul din Ucraina drept o „mare greșeală” a lui Putin
Un politician care intenționează să candideze împotriva lui Vladimir Putin la viitoarele alegeri prezidențiale din Rusia a calificat joi, într-o întâlnire cu soțiile soldațiilor ruși, decizia de a intra în război cu Ucraina drept o „mare greșeală”, informează Reuters.
Boris Nadejdin, politician liberal de opoziție ce reprezintă partidul de centru-dreapta „Inițiativa Civică”, formațiune care în prezent nu este reprezentată în parlament, încearcă să strângă cele 100.000 de semnături necesare de la oamenii din întreaga Rusie ca să poată să candideze împotriva lui Putin.




Mai multe detalii: Singurul candidat la alegerile prezidențiale din Rusia care critică declanșarea războiului din Ucraina: „O mare greșeală a lui Putin”
11 ian. - Acum 3 zile11-01-2024Procurorul general: Kievul are dovezi preliminare că Rusia folosește rachete nord-coreene în atacurile asupra Ucrainei
Autoritățile ucrainene au primit primele dovezi preliminare că Rusia a folosit o rachetă nord-coreeană în atacul asupra orașului ucrainean Harkov de pe 2 ianuarie, a anunțat joi procurorul general Andrii Kostin, potrivit The Kyiv Independent.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Săptămâna trecută, Casa Albă a afirmat că Moscova a desfășurat rachete balistice furnizate de Coreea de Nord în recentele atacuri împotriva Ucrainei, deși informația nu a fost confirmată până acum de oficialii ucraineni.
„În ceea ce privește Coreea de Nord… am primit primele dovezi cu privire la posibila utilizare de către armata rusă a rachetelor fabricate în această țară”, a declarat Kostin, într-o emisiune a radiodifuzorului public din Ucraina, Suspilne.
„Rezultatele examinării științifice și tehnice preliminare confirmă faptul că racheta lansată asupra centrului orașului Harkov pe 2 ianuarie este o rachetă cu rază scurtă de acțiune produsă în Coreea de Nord”, a adăugat procurorul general.




Kostin a precizat că experții militari din cadrul grupului de lucru interinstituțional de la Procuratura Generală au ajuns la aceleași concluzii. Specialiștii au fost prezenți la locul impactului și au analizat piesele rachetei, a menționat procurorul general.
„În prezent este în derulare o examinare cuprinzătoare, care ar trebui să confirme în cele din urmă acest fapt”, a mai spus el.
Experții lucrează la identificarea altor fragmente de muniție găsite în locurile în care au lovit atacurile recente asupra regiunilor Harkov și Odesa, a adăugat el.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Washingtonul a afirmat pe 4 ianuarie că Rusia a lansat rachete nord-coreene pe 30 decembrie, lovind un câmp deschis din regiunea Zaporojie, și apoi din nou pe 2 ianuarie, în timpul unui atac masiv asupra orașelor ucrainene.
În timp ce Forțele Aeriene ucrainene au afirmat la momentul respectiv că nu pot confirma informația, guvernatorul regiunii Harkov, Oleg Sinegubov, a declarat ulterior că Rusia a folosit într-adevăr rachete de origine străină necunoscută.
SUA și aproape 50 de țări au condamnat transferul și presupusa utilizare a rachetelor nord-coreene de către Rusia, solicitând încetarea imediată a livrării de arme de la Phenian la Moscova.




Tot joi, Coreea de Sud a avertizat vecinul său nordic ar putea, de asemenea, să vândă Rusiei noi tipuri de rachete tactice ghidate, pe măsură ce cooperarea militară dintre cele două țări se consolidează.
11 ian. - Acum 3 zile11-01-2024Letonia anunță un nou pachet de sprijin militar pentru Kiev, inclusiv artilerie, muniții și elicoptere
Președintele leton Edgars Rinkevics a anunțat joi un nou pachet de ajutor militar pentru Ucraina, care include obuziere, drone, muniții și altele. El a făcut anunțul în cadrul unei conferințe de presă comune cu omologul său ucrainean, Volodimir Zelenski, scrie The Kyiv Independent.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Șeful statului ucrainean a sosit în Letonia la începutul zilei, ca ultimă etapă a turneului său în țările baltice.
„Astăzi l-am informat și pe președintele Ucrainei despre următorul pachet de ajutor, care include obuziere, muniție de 155 mm, arme antitanc, rachete, grenade, elicoptere, drone, dispozitive de comunicare, generatoare, precum și alte echipamente”, a declarat Rinkevics.
Susținătoare constantă a Ucrainei împotriva agresiunii rusești, Letonia a alocat peste 1% din produsul său intern brut pentru asistența militară acordată Kievului, una dintre cele mai mari cote dintre toți aliații internaționali.




„Sunt recunoscător Letoniei pentru cel mai recent pachet de ajutor militar pentru Ucraina și pentru înțelegerea clară a faptului că puterea luptătorilor, a pozițiilor și a viitorului Ucrainei este puterea care asigură și independența Letoniei”, a afirmat Zelenski, într-un mesaj publicat pe platforma de socializare X.
Latvia. I held meaningful talks with President @EdgarsRinkevics.I am grateful to Latvia for the latest military aid package for Ukraine and a clear understanding that the strength of Ukrainian warriors, positions, and future is the strength that secures Latvias independence as… pic.twitter.com/tpmozTRrwi— Volodymyr Zelenskyy / Володимир Зеленський (@ZelenskyyUa) January 11, 2024





Riga s-a angajat, de asemenea, să conducă o coaliție de țări care să livreze Ucrainei drone, a precizat Rinkevics.
Președintele leton a mai spus că prim-miniștrii Letoniei și Ucrainei vor semna un memorandum privind cooperarea militară și un acord interguvernamental de asistență ulterior în cursul zilei de joi.
Ca parte a asistenței non-militare, parlamentul leton a votat ca țara baltică să ofere peste 500 de milioane de euro (547 de milioane de dolari) pentru reconstrucția Ucrainei în următorii trei ani, fondurile fiind destinate în principal pentru regiunea Cernihiv, potrivit lui Rinkevics.
În cadrul turneului său baltic, Zelenski a mers miercuri în vizită în Lituania, iar apoi în Estonia, primind noi promisiuni de asistență pe termen lung din partea ambelor țări. În timp ce Vilnius a promis aproape 220 de milioane de dolari în următorii trei ani, Estonia a anunțat un sprijin financiar de 1,3 miliarde de dolari până în 2027.
11 ian. - Acum 3 zile11-01-2024Luptele continuă în apropiere de Bahmut
Luptele continuă în jurul orașului Bahmut din regiunea estică Donețk, a anunțat joi conducerea armatei ucrainene, potrivit Sky News.
Statul Major General al Forțelor Armate ucrainene a precizat că a respins un atac în apropiere de localitatea Klishchiivka – care se află la doar 8 km sud-vest de orașul Optyne.
Ministerul rus al Apărării nu a făcut nicio mențiune despre vreo activitate militară în zonă în actualizarea sa zilnică.
Orașul și regiunea înconjurătoare se află aproape de centrul liniei frontului.
Armata ucraineană a difuzat, de asemenea, imagini cu trupele din batalionul 2 al brigăzii 92 care trag cu artileria în apropierea orașului disputat – care a cunoscut unele dintre cele mai aprige lupte de până acum din timpul războiului.


11 ian. - Acum 3 zile11-01-2024Banca Mondială mobilizează 1 miliard de dolari pentru reconstrucția Ucrainei
Corporația Financiară Internațională (IFC), o ramură de investiții private a Băncii Mondiale, a adunat aproape 1 miliard de dolari pentru reconstrucția sectorului privat din Ucraina, relatează Reuters joi, citându-l pe directorul general al IFC, Makhtar Diop.
Fondurile suplimentare pentru reconstrucția Ucrainei sunt acum mai cruciale ca niciodată, deoarece banii din partea SUA și UE, cei doi donatori principali, rămân blocați din cauza disputelor politice interne.
Potrivit estimărilor Băncii Mondiale, Kievul va avea nevoie de peste 400 de miliarde de dolari pentru o redresare completă în următorii ani.
Finanțarea face parte dintr-un pachet de 2 miliarde de dolari destinat Ucrainei și anunțat de IFC în decembrie 2023.
Aproximativ 620 de milioane de dolari din sumă provine din bilanțul propriu al IFC și 360 de milioane de dolari din surse externe, a precizat Diop.
Directorul IFC a subliniat totuși necesitatea „de a monitoriza modul în care evoluează situația politică”, adăugând că există unele îngrijorări.
„Principala provocare” în ceea ce privește mobilizarea de fonduri suplimentare constă în oferirea de garanții investitorilor externi și în convingerea acestora să-și plaseze resursele, a adăugat Diop.
„Trebuie să fim pregătiți… într-un fel sau altul, va exista un moment de «după»” război, a mai spus Diop, adăugând că se discută planuri specifice, dar nu a oferit mai multe detalii.
Ca sursă alternativă de fonduri pentru eforturile de reconstrucție, Ucraina are în vedere și peste 300 de miliarde de dolari aflate în conturile occidentale, constând în activele rusești înghețate.
Ministrul ucrainean de externe, Dmytro Kuleba, a comentat la începutul acestei săptămâni că întreaga sumă a activelor rusești ar putea acoperi peste 80% din costurile pentru reconstrucția Ucrainei, notează The Kyiv Independent.
11 ian. - Acum 3 zile11-01-2024Comisarul european Thierry Breton propune un fond european pentru apărare de 100 de miliarde de euro
Comisarul european pentru piaţa internă, francezul Thierry Breton, a sugerat joi crearea unui fond de 100 de miliarde de euro pentru creşterea capacităţilor de producere de armament în Uniunea Europeană pentru a susţine Ucraina în faţa Rusiei, idee agreată imediat de ministrul de externe polonez, Radoslaw Sikorski, relatează AFP.
„Aceasta este o ambiţie, o viziune”, a spus comisarul european la o întâlnire cu presa la Bruxelles, recunoscând totuşi că iniţiativa sa este încă în stadiul de idee şi implică numeroase probleme de rezolvat, în special găsirea surselor de finanţare.
Aceste 100 de miliarde sunt „evaluarea mea personală, ceea ce estimez eu necesar” pentru „a creşte foarte semnificativ baza noastră industrială de apărare”, a apreciat comisarul Thierry Breton.
De când Rusia a atacat Ucraina, comisarul Breton a lansat mai multe iniţiative de creştere a capacităţilor militare europene, dar acum crede că trebuie mers încă şi mai departe şi că ceea ce propune el este un „subiect vital” care trebuie abordat de viitoarea Comisiei Europeană ce va fi instalată după europarlamentarele din iunie.
Întrebat despre finanţarea fondului pe care-l propune, comisarul Breton a răspuns evaziv, sugerând posibilitatea contractării unui nou împrumut comun în numele statelor UE, după modelul planului de relansare post-pandemie. „Dacă există susţinere politică, ştim cum să găsim mijloacele”, a susţinut comisarul european, potrivit Agerpres.
La sfârşitul războiului din Ucraina, şi-a argumentat el mai departe ideea, va fi „esenţial” ca UE să deţină capacităţi de producţie de armament „comparabile cu cele ale Rusiei” pentru a putea cântări în negocieri.
11 ian. - Acum 3 zile11-01-2024Companiile aeriene din Siberia cer să folosească în continuare „tractoarele zburătoare” vechi de 50 de ani, pe fondul sancțiunilor
Două companii aeriene siberiene au cerut guvernului rus să prelungească durata de viață a avioanelor Antonov din epoca sovietică, multe dintre ele vechi de peste 50 de ani, în contextul în care constructorii de avioane din Rusia se străduiesc să acopere golul lăsat de exodul producătorilor străini, relatează joi Reuters.
Micile avioane An-24 și An-26, cu elice, transportă până la 50 de pasageri și sunt potrivite pentru condițiile dure din Siberia și din nordul îndepărtat al Rusiei. Dar costul întreținerii lor a crescut după ce sancțiunile occidentale împotriva Rusiei din cauza conflictului din Ucraina au afectat investițiile și accesul la piese, spun directorii companiilor aeriene, piloții și experții din industrie.
Mai multe detalii: Companiile aeriene din Siberia vor să folosească în continuare „tractoarele zburătoare” din epoca sovietică, pe fondul penuriei de piese occidentale | VIDEO
11 ian. - Acum 3 zile11-01-2024Szijjarto și Kuleba vor avea o întâlnire pentru a pregăti un posibil summit Zelenski-Orban
Ministrul ungar de externe, Peter Szijjarto, a anunţat joi o întrevedere pe 29 ianuarie cu omologul său ucrainean, Dmitro Kuleba, pentru a pregăti o întâlnire între liderii celor două ţări vecine care au relaţii tensionate, relatează AFP şi MTI.
„Am prevăzut să ne vedem pe 29 ianuarie la Ujgorod”, oraş din vestul Ucrainei cu o importantă comunitate maghiară, a declarat Szijjarto, în cadrul unei conferințe de presă.
Discuţia de la Ujgorod are ca obiectiv „pregătirea terenului pentru o întâlnire la nivel înalt fructuoasă”, a precizat ministrul ungar. Totuşi, a completat el, un summit între premierul ungar Viktor Orban şi preşedintele ucrainean Volodimir Zelenski „ar avea sens” numai dacă este bine pregătit.
În cadrul acestor pregătiri, a explicat Szijjarto, el va examina împreună cu omologul său ucrainean „dacă o întâlnire la nivel înalt ar promova relaţiile bilaterale” şi vor vedea împreună sarcinile necesare „astfel încât o întâlnire între liderii celor două ţări să aibă şanse de succes”.
Cât despre fondurile europene blocare Ungariei de către Comisia Europeană, şeful diplomaţiei ungare a cerut să nu fie confundate chestiuni „care nu au nimic de-a face una cu alta”. „Ungaria are dreptul la aceste fonduri europene, în mod independent de Ucraina. Aceste fonduri trebuie plătite Ungariei. Comisia Europeană nu are niciun drept să le reţină”, a indicat Peter Szijjarto, potrivit Agerpres.
Kievul a confirmat la rândul său întâlnirea miniştrilor Kuleba şi Szijjarto, care au avut luna trecută la Bruxelles prima lor discuţie de la lansarea invaziei ruse în Ucraina. Şeful de cabinet al preşedintelui Zelenski, Andrii Iermak, va participa de asemenea la întâlnirea din 29 ianuarie.
În urma „recentelor contacte politice (…), prioritatea este de a organiza o întâlnire” între premierul ungar Viktor Orban şi preşedintele ucrainean Volodimir Zelenski, „în scopul deblocării deciziilor UE cruciale pentru Ucraina”, a declarat purtătorul de cuvânt al MAE ucrainean, Oleg Nikolenko.
Orban şi Zelenski nu au avut nicio întâlnire oficială de când a început războiul.
11 ian. - Acum 3 zile11-01-2024Odobescu: Țările NATO nu îşi pot permite să fie „slabe” şi trebuie să continue să susţină Ucraina atât cât este nevoie
Ţările aliate nu îşi pot permite să fie „slabe” şi trebuie să continue să susţină Ucraina atât cât este nevoie, a declarat, joi, ministrul Afacerilor Externe, Luminiţa Odobescu, în cadrul unei conferinţe de presă comune cu omologul său lituanian, Gabrielius Landsbergis, potrivit Agerpres.
Şefa diplomaţiei române a participat joi, în Lituania, la reuniunea informală pe teme de securitate „Snow Meeting” organizată la Trakai.
Ea a precizat că a vorbit cu Landsbergis despre implementarea planurilor regionale NATO şi despre o „prezenţă militară solidă” pe Flancul estic, de la Marea Baltică la Marea Neagră.
„Totul este legat de războiul nejustificat al Rusiei împotriva Ucrainei şi acesta este motivul pentru care, acum, nu ne putem permite să fim slabi şi trebuie să continuăm să susţinem Ucraina. Pentru ei este vital, dar este şi o chestiune de securitate pentru noi. Am văzut asta direct sau indirect, cu dronele ruse căzute pe teritoriul României, dar nu e vorba doar de asta. Din acest motiv – şi am vorbit despre asta azi – trebuie să continuăm să susţinem Ucraina bilateral, dar şi la nivelul UE. Ne-am exprimat speranţa că, la începutul lunii februarie, la Consiliul European va fi găsită o soluţie pentru adoptarea mecanismului de sprijin pentru Ucraina”, a afirmat Odobescu.
România va continua susţinerea „consistentă” şi „multidimensională” pentru Ucraina, a mai transmis ministrul. „Vom continua să susţinem lupta Ucrainei pentru independenţa sa, integritatea sa teritorială şi suveranitatea sa atât cât este nevoie”, a adăugat ea.
11 ian. - Acum 3 zile11-01-2024Comandantul Sîrskîi: Situația pe frontul de est este dificilă, forțele ruse își continuă ofensiva în 3 sectoare
Situația pe frontul de est al Ucrainei rămâne dificilă, deoarece forțele ruse continuă operațiunile ofensive în direcțiile Kupiansk, Lîman și Bahmut, a anunțat joi generalul-colonel Oleksandr Sîrskîi, comandantul forțelor terestre ale țării, potrivit The Kyiv Independent.
„În pofida acțiunilor ofensive pe scară largă ale inamicului, soldații noștri mențin cu fermitate liniile defensive în toate direcțiile și îi provoacă inamicului pierderi semnificative”, a precizat comandantul forțelor terestre ucrainene, într-un mesaj publicat pe Telegram.
Potrivit lui Sîrskîi, „ocupanții continuă să încerce să împingă unitățile noastre din pădurea Kupiansk și să captureze Synkivka, cu scopul de a izola Kupianskul”.
„Mulțumită apărătorilor noștri, inamicul suferă pierderi semnificative”, a susținut generalul, adăugând că Rusia își sporește totuși eforturile în detrimentul pierderilor de efective militare.
Orașul Kupiansk din nord-estul regiunii Harkov a fost eliberat de sub ocupația rusă în timpul contraofensivei-surpriză din toamna anului 2022. Armata ucraineană a avertizat recent că Moscova urmărește să îl cucerească din nou.
Potrivit think tank-ului american Institutul pentru Studiul Războiului (ISW), Rusia ar putea intensifica atacurile țintite, cu trupe proaspete, în sectorul de front de la Kupiansk în următoarele săptămâni.
În direcția orașului Lîman, trupele Moscovei își concentrează eforturile în zona pădurii Serebrianskyi și lansează atacuri nereușite în direcțiile Dibrova, Torske și Yampil, a precizat Sîrskîi.
De asemenea, forțele ruse încearcă să-i împingă pe apărătorii ucraineni dincolo de râul Chornyi Zherebeț cu sprijinul artileriei și al trupelor de asalt proaspete desfășurate din Rusia, a adăugat comandantul.
În apropiere de Bahmutul ocupat, forțele ruse fac „toate eforturile pentru a traversa canalul Siverskyi Doneț-Donbas”, potrivit lui Sîrskîi.
Totodată, trupele ruse atacă Bohdanivka dinspre nordul orașului și încearcă să „creeze condiții favorabile pentru ofensiva asupra orașului Ceasiv Iar și să restabilească pozițiile pierdute lângă lacurile situate la est de Klishchiivka și Kurdiumivka”, a mai afirmat generalul.

11 ian. - Acum 3 zile11-01-2024Medvedev avertizează că Moscova va riposta nuclear dacă Ucraina va ataca siturile de lansare a rachetelor din Rusia folosind armament occidental
Dmitri Medvedev, unul dintre cei mai apropiați colaboratori ai preşedintelui rus Vladimir Putin, a avertizat joi că orice atacuri din partea Ucrainei asupra locurilor din Rusia de lansare a rachetelor, folosind arme livrate de SUA şi de aliaţii lor, riscă să atragă un răspuns nuclear din partea Moscovei, scrie Reuters.
Medvedev, în prezent vicepreşedinte al Consiliului de Securitate al Federaţiei Ruse, a afirmat că unii comandanţi militari ucraineni iau în considerare bombardarea, cu rachete cu rază lungă furnizate de Occident, a unor situri din Rusia de unde sunt lansate rachete.
Mai multe detalii: Dmitri Medvedev avertizează că Moscova va riposta nuclear dacă Ucraina atacă, folosind arme occidentale, locurile din care Rusia își lansează rachetele
11 ian. - Acum 3 zile11-01-2024Ucraina va organiza duminică, la Davos, a patra rundă de discuții despre „formula de pace” a lui Zelenski
Elveția și Ucraina vor găzdui duminică aproximativ 120 de consilieri în materie de securitate națională în orașul elvețian Davos, stațiune balneară, a anunțat departamentul elvețian de afaceri externe. Aceasta este cea mai recentă dintr-o serie de întâlniri menită să obțină sprijin pentru planul de pace al Ucrainei, relatează Reuters.
Reuniunea este a patra de acest gen și cea mai mare de până acum, după întâlnirile anterioare de la Copenhaga, Jeddah și, cel mai recent, din Malta, în octombrie. Este programată să aibă loc în perioada premergătoare Forumului Economic Mondial, care începe luni.
Oficialii speră că reuniunea din Malta va duce la stabilirea unei date pentru un summit global de pace, în vederea creării unei coaliții de sprijin pentru planul de pace în 10 puncte al Ucrainei, elaborat de Zelenski în decembrie 2022. Cu toate acestea, copreședinții s-au limitat la momentul respectiv să emită o declarație comună care se referea la angajamentul participanților față de o pace justă și durabilă.
Departamentul de afaceri externe al Elveției a precizat, într-o postare pe rețeaua de socializare X, că pe ordinea de zi sunt menționați consilierii de securitate națională, care vor discuta „principiile formulei de pace ucrainene pentru o soluție durabilă”. Reuniunea va fi prezidată de Ignazio Cassis, ministrul de externe al Elveției, și de Andrii Yermak, șeful cancelariei președintelui ucrainean.
Davos, January 14, 2024: 4th NSA meeting on #Ukraine‘s peace formula. National Security Advisors will discuss the principles of the Ukrainian peace formula for a lasting solution, chaired by @IgnazioCassis & @AndriyYermak.🇨🇭🤝🇺🇦More info 👉https://t.co/9AvtopD6Io pic.twitter.com/lfpB5p1tXo— Swiss MFA (@SwissMFA) January 11, 2024 
11 ian. - Acum 3 zile11-01-2024Parlamentul de la Kiev a cerut refacerea proiectului de lege privind mobilizarea în armată
Deputaţii ucraineni au amânat joi examinarea unui controversat proiect de lege asupra mobilizării militare, în timp ce armata se confruntă cu problema completării rândurilor sale după aproape doi ani de război cu Rusia şi preşedintele Volodimir Zelenski le-a cerut bărbaţilor ucraineni care au părăsit ţara să revină în Ucraina pentru a lupta pe front sau pentru a lucra şi plăti impozite, relatează agenţiile AFP şi EFE, potrivit Agerpres.
În Ucraina are loc de mai multe săptămâni o dezbatere intensă pe acest subiect. Armata ucraineană a suferit pierderi a căror amploare este păstrată secretă şi, spre deosebire de perioada de început a războiului, mai găseşte greu voluntari.
Un proiect de lege pregătit de guvern urma să fie examinat joi în primă lectură de parlament. Dar, după o reuniune cu uşile închise cu comandamentul militar, deputaţii au decis să retrimită textul pentru a fi elaborat din nou. „La finalul reuniunii, proiectul de lege a fost retrimis iniţiatorului”, a declarat David Arahamia, şeful grupului parlamentar al partidului preşedintelui Volodimir Zelenski.
„Înţelegem cererea comandamentului militar şi suntem gata să-i răspundem. Dar nu toate regulile pot fi acceptate. Unele dispoziţii pur şi simplu încalcă drepturile omului, altele nu sunt formulate optim”, a explicat politicianul citat.
Sistemul actual de mobilizare este considerat injust, ineficient şi adesea corupt, în timp ce se intensifică apelurile pentru demobilizarea celor care luptă de mult timp şi familiile soldaţilor aflaţi pe front au participat la mitinguri pentru a cere lăsarea lor la vatră.
Preşedintele Zelenski, care în august i-a demis pe toţi comandanţii comisariatelor militare din ţară pentru a elimina un vast sistem corupt prin care bărbaţii încorporabili se sustrag mobilizării prin oferirea unor sume de bani, a anunţat luna trecută că armata a propus mobilizarea a încă 450.000-500.000 de soldaţi pentru a putea face faţă celor circa 600.000 de soldaţi ruşi desfăşuraţi în teritoriile ucrainene ocupate.
Comandantul-şef al armatei ucrainene, generalul Valeri Zalujnîi, a precizat că în stabilirea acestei cifre au fost avute în vedere „penuria actuală, instruirea noilor unităţi şi previziunea pierderilor” pentru anul 2024.
Efectivele armatei ucrainene numără aproximativ 850.000 de militari. Deşi numărul celor trimişi pe front şi pierderile nu sunt dezvăluite, orice ucrainean poate să vadă cum în cimitire au crescut sectoarele militare. O estimare americană, care datează din august anul trecut, indica atunci circa 70.000 de morţi şi 120.000 de răniţi în rândul trupelor ucrainene.
11 ian. - Acum 3 zile11-01-2024Colonel britanic: „Putin ar putea fi pe cale să lanseze un atac apocaliptic”
Există discuții la Moscova cum că o ofensivă decisivă menită să întoarcă soarta războiului în favoarea Rusiei ar fi în pregătire, într-un moment în care Ucraina se confruntă cu o criză de muniții, scrie colonelul britanic Hamish de Bretton-Gordon, expert în arme chimice, într-o opinie publicată de cotidianul The Telegraph.
Într-unul dintre cele mai dificile momente ale războiului, în care Kievul face apel la aliații săi pentru continarea susținerii militare cruciale, iar Rusia atacă deja pe toată linia frontului, un expert militar occidental avertizează că Moscova ar putea profita de slăbiciunile adversarilor săi.
Mai multe detalii: „Putin ar putea fi pe cale să lanseze un atac apocaliptic”. Avertismentul unui fost colonel occidental, în cel mai dificil moment al războiului
11 ian. - Acum 3 zile11-01-2024Kremlinul acuză SUA că face presiuni asupra Europei pentru confiscarea activelor ruseşti înghețate
Kremlinul a acuzat joi SUA că încearcă să exercite presiuni asupra ţărilor europene pentru a susţine ceea ce consideră că este o idee ilegală, respectiv confiscarea activelor ruseşti îngheţate care să fie utilizate pentru finanţarea reconstrucţiei Ucrainei, scrie presa rusă de stat, potrivit Reuters.
Purtătorul de cuvânt al Kremlinului, Dmitri Peskov, a răspuns la informaţii apărute în presa americană, care sugerează că administraţia Biden ar fi susţinut, în principiu, o lege propusă de SUA pentru a facilita o astfel de confiscare.
„Ele (SUA) încearcă să pună presiune pe europeni. Există o situaţie foarte paradoxală aici, dat fiind faptul că majoritatea activelor noastre se află în Europa şi nu în America”, a declarat Peskov, citat de agenția RIA Novosti.
Europa se va confrunta cu consecinţe juridice „inevitabile” dacă va ceda presiunilor americane, a avertizat el.
De asemenea, RIA l-a citat pe Peskov spunând că Moscova nu a fost informată despre o asemenea evoluţie.
Peskov a reacţionat astfel la informaţii publicate miercuri de Bloomberg, potrivit cărora administraţia preşedintelui american Joe Biden susţine o lege care i-ar permite să confişte o parte din activele ruseşti îngheţate pentru a contribui la finanţarea reconstrucţiei Ucrainei.
După ce preşedintele Vladimir Putin şi-a trimis trupele în Ucraina în februarie 2022, SUA şi aliaţii lor au interzis tranzacţiile cu Banca Centrală a Rusiei şi cu Ministerul de Finanţe rus, blocând aproximativ 300 de miliarde de dolari din activele suverane ruseşti în Occident, notează Agerpres.
Peskov a declarat anterior că Moscova are o listă de active americane, europene şi de altă natură care ar fi confiscate dacă ţările occidentale ar merge mai departe cu planurile de confiscare a activelor ruse.
11 ian. - Acum 3 zile11-01-2024Ucraina deschide o linie directă care să-i conecteze pe prizonierii ruși de război cu familiile lor
Autorităţile ucrainene au prezentat miercuri proiectul „Vreau să găsesc”, care oferă rudelor prizonierilor de război ruşi capturaţi de Ucraina o linie directă cu autorităţile de la Kiev pentru a avea acces la informaţii despre locul în care se află rudele lor şi pe care aparent Moscova refuză să-l dezvăluie, informează agenția spaniolă de presă EFE.
„Le vom oferi informaţiile pe care Kremlinul le ascunde”, a declarat reprezentantul serviciilor secrete militare ucrainene (GUR) Andri Iusov la prezentarea iniţiativei Kievului.
Proiectul are colaborarea ONG-ului „Ieşirea Noastră”, care lucrează atât în Rusia, cât şi în Ucraina pentru a ajuta prizonierii de război ruşi şi familiile acestora.
„Vreau să găsesc” este un proiect al statului ucrainean, o fereastră unică pentru a primi informaţii despre soldaţii ruşi capturaţi, dispăruţi sau căzuţi în Ucraina, a explicat ONG-ul pe reţelele sale de socializare.
ONG-ul este condus de Irina Krînina, partenera unui prizonier de război rus. Ea a fugit din Rusia în septembrie 2023, într-o misiune coordonată cu autorităţile de la Kiev pentru a se reuni cu soţul ei, prizonier de război rus ţinut în captivitate de ucraineni, notează Agerpres.
Krînina, care, la fel ca guvernul de la Kiev, denunţă presupusa lipsă de interes a Rusiei de a facilita întoarcerea multora dintre soldaţii săi capturaţi în Ucraina, colaborează cu proiectul prezentat miercuri la Kiev pentru a oferi informaţii familiilor militarilor ruşi ucişi, căzuţi prizonieri sau daţi dispăruţi.
„Acum, rudele şi cei dragi lor vor putea depune o cerere de căutare şi vor primi un răspuns oficial (din partea autorităţilor de la Kiev) despre faptul dacă există informaţii în Ucraina în legătură cu locul unde se află fiecare soldat, dacă este prizonier de război sau a murit”, se arată pe contul de Facebook al ONG-ului condus de Irina Krînina.
Rudele îşi vor putea depune cererile printr-un cont Telegram al organismului de stat ucrainean care se ocupă de prizonierii de război. Acest organism va compara informaţiile furnizate de rude cu cele pe care le are Ucraina despre prizonierii de război şi soldaţii ruşi căzuţi în zonele aflate sub controlul Kievului. Acest lucru va permite rudelor să stabilească contactul cu cei dragi aflaţi în captivitate ucraineană, să ştie unde se află soldaţii şi să ceară Rusiei asistenţa financiară corespunzătoare acordată rudelor celor ucişi în război.
11 ian. - Acum 3 zile11-01-2024Zelenski: Va fi greu pentru Ucraina să supravieţuiască fără sprijinul financiar al UE
Va fi dificil pentru Ucraina să supravieţuiască în cazul în care nu primeşte pachetul de sprijin financiar de la Uniunea Europeană, a avertizat joi, la Tallinn, preşedintele ucrainean Volodimir Zelenski, potrivit agențiilor Reuters şi DPA, preluate de Agerpres.
Aflat într-un turneu în statele baltice, şeful statului ucrainean a spus că o încetare acum a focului în războiul lansat de Rusia împotriva Ucrainei nu ar conduce la dialog politic şi ar fi doar în avantajul Moscovei.
El a explicat că orice pauză pe front le-ar permite forţelor ruse să se regrupeze şi să-şi crească rezervele de muniţii.
”Pauza nu ar conduce la o încheiere a războiului, nu ar conduce la dialog politic cu Rusia sau cu altcineva… Slavă Domnului că totul este decis în Ucraina şi că nu vor exista pauze pentru ca Rusia să beneficieze”, a afirmat Zelenski.
În turneul său în Lituania, Letonia şi Estonia, unele dintre cele mai ferme susţinătoare din Uniunea Europeană şi NATO ale Kievului, preşedintele Zelenski speră să obţină mai mult sprijin militar şi financiar şi să discute despre intenţia Ucrainei de a adera la UE şi la NATO.
Recent, premierul ungar Viktor Orban a blocat un pachet de ajutor financiar al UE, în valoare de 50 de miliarde de euro, pentru Ucraina.
Volodimir Zelenski a menţionat că Rusia se confruntă cu un ”deficit” de muniţii şi face eforturi pentru a-şi reconstrui trupele sale de elită, ceea ce influenţează comportamentul armatei ruse pe frontul din Ucraina. El a acuzat Moscova că negociază achiziţionarea de rachete din Iran şi că forţele ruse au primit o cantitate mare de muniţie din Coreea de Nord.
11 ian. - Acum 3 zile11-01-2024Război iminent cu Rusia? Avertismentele oficiale lansate în Suedia pe această temă stârnesc acuzații de alarmism
Ministrul suedez al apărării civile a declarat că scopul semnalelor de alarmă lansate nu este de a speria oamenii, ci de a-i ajuta să conștientizeze ce se întâmplă cu adevărat. El a făcut apel la autoritățile locale, la planificatorii pentru situații de urgență și la suedezii obișnuiți să reacționeze, scrie BBC News.
Un avertisment lansat către suedezi de doi înalți oficiali din domeniul apărării, care au vorbit despre amenințarea unui război cu Rusia, a stârnit îngrijorare și acuzații de alarmism în țara nordică. Disputa a început după ce ministrul apărării civile, Carl-Oskar Bohlin, a avertizat în cadrul unei conferințe pe teme de apărare că în Suedia „ar putea avea loc un război”. 
Mesajul său a fost apoi susținut de comandantul șef al armatei, generalul Micael Byden, care a spus că toți suedezii ar trebui să se pregătească mental pentru această posibilitate. Avertismentele veneau în contextul prelungirii conflictului din Ucraina și al posibilei amenințări reprezentate de Rusia, nemulțumită de aderarea Suediei la NATO. Însă politicienii din opoziție au criticat tonul declarațiilor. Fostul prim-ministru Magdalena Andersson a declarat pentru televiziunea suedeză că, deși situația de securitate este gravă, „nu este ca și cum războiul ar bate la ușă”.
Mai multe detalii: Război iminent cu Rusia? Avertismentele oficiale lansate în Suedia pe această temă stârnesc acuzații de alarmism
11 ian. - Acum 3 zile11-01-2024Kremlinul acuză SUA că exercită presiuni asupra Europei în privinţa confiscării activelor ruseşti
Kremlinul a acuzat joi SUA că încearcă să exercite presiuni asupra ţărilor europene pentru a susţine ceea ce consideră că este o idee ilegală, respectiv confiscarea de active ruseşti îngheţate pentru a ajuta la finanţarea reconstrucţiei Ucrainei, a relatat agenţia de presă RIA Novosti, citată de Reuters.
Conform RIA, purtătorul de cuvânt al Kremlinului, Dmitri Peskov, a răspuns la informaţii apărute în media americane, care sugerează că administraţia Biden ar fi susţinut, în principiu, o lege propusă de SUA pentru a facilita o astfel de confiscare, informează Agerpres.
„Ele (SUA) încearcă să pună presiune pe europeni. Există o situaţie foarte paradoxală aici, dat fiind faptul că majoritatea activelor noastre se află în Europa şi nu în America”, a declarat Peskov, citat de RIA.
Europa se va confrunta cu consecinţe juridice „inevitabile” dacă va ceda presiunilor americane, a avertizat el. De asemenea, RIA l-a citat pe Peskov spunând că Moscova nu a fost informată despre o asemenea evoluţie.
Peskov a reacţionat astfel la informaţii publicate miercuri de Bloomberg, potrivit cărora administraţia preşedintelui american Joe Biden susţine o lege care i-ar permite să confişte o parte din activele ruseşti îngheţate pentru a contribui la finanţarea reconstrucţiei Ucrainei.
După ce preşedintele Vladimir Putin şi-a trimis trupele în Ucraina în februarie 2022, SUA şi aliaţii lor au interzis tranzacţiile cu Banca Centrală a Rusiei şi cu Ministerul de Finanţe rus, blocând aproximativ 300 de miliarde de dolari din activele suverane ruseşti în Occident.
Purtătorul de cuvânt al Kremlinului a declarat anterior că Moscova are o listă de active americane, europene şi de altă natură care ar fi confiscate dacă ţările occidentale ar merge mai departe cu planurile de confiscare a activelor ruse.
Se aşteaptă ca liderii Grupului celor şapte cele mai industrializate state din lume (G7) să discute luna viitoare o nouă teorie juridică care ar permite confiscarea activelor ruseşti, au declarat la sfârşitul anului trecut două surse familiare cu aceste planuri şi un oficial britanic.
Peskov a declarat că orice astfel de demers al Occidentului ar echivala cu un „furt”, ar încălca dreptul internaţional şi ar submina monedele de rezervă, sistemul financiar global şi economia mondială.
11 ian. - Acum 3 zile11-01-2024Rusia ar putea pregăti o operațiune sub „steag fals” împotriva Republicii Moldova, în numele „apărării” Transnistriei și a „lumii ruse”
Kremlinul instruiește reprezentanții republicii separatiste Transnistria, susținută de ruși, să pregătească condițiile de informare pentru o posibilă operațiune rusă sub steag fals în Transnistria, ca parte a eforturilor mai ample ale Rusiei de a destabiliza Republica Moldova, se precizează într-un nou raport al Institutului pentru Studiul Războiului (ISW), citat de revista ucraineană Novoe Vremia.
Pe 10 ianuarie, așa-zisul „Minister al Securității de Stat al Transnistriei” (MGB) a anunțat că pe 7 ianuarie a avut loc un „incident cu folosirea armelor de foc”, în urma căruia „doi cetățeni ai Transnistriei au fost transferați pe teritoriul Ucrainei”. Serviciul de Frontieră de Stat al Ucrainei a negat informația de la Tiraspol că „a avut loc un incident care a implicat folosirea armelor de foc” la granița cu Ucraina. 
După cum a declarat Andrei Demcenko, secretarul de presă al departamentului ucrainean, într-un comentariu pentru RBC-Ucraina, el nu are cunoștință de niciun incident pe segmentul transnistrean al frontierei cu Moldova. „Grănicerii nu au înregistrat situații neobișnuite. Declarația așa-zisei Transnistrii mai degrabă este de natură provocatoare, cu scopul de a învinovăți Ucraina pentru ceva. În plus, înțelegem că această enclavă are o orientare prorusă”, a spus Demcenko.
Mai multe detalii: ISW: Rusia ar putea pregăti o operațiune sub „steag fals” împotriva Republicii Moldova, în numele „apărării” Transnistriei și a „lumii ruse”
11 ian. - Acum 3 zile11-01-2024ONU intenționează să acorde Ucrainei un ajutor umanitar de 3,1 miliarde de dolari în acest an
Agențiile Națiunilor Unite vor solicita săptămâna viitoare donatorilor internaționali 3,1 miliarde de dolari pentru a finanța ajutorul acordat Ucrainei în 2024, a declarat un înalt oficial umanitar în cadrul Consiliului de Securitate al ONU, potrivit The Kyiv Independent.
ONU estimează că peste 14,6 milioane de persoane, adică 40% din populația Ucrainei, vor avea nevoie de asistență umanitară în acest an. Cifra nu îi include pe cei 6,3 milioane de ucraineni care au fost nevoiți să fugă în străinătate după ce Rusia a lansat invazia la scară largă a Ucrainei în februarie 2022.
„Pe măsură ce războiul din Ucraina continuă nestingherit, determinând niveluri ridicate de nevoi umanitare, sprijinul financiar trebuie să fie susținut”, a declarat Edem Wosornu, director al Diviziei de operațiuni și advocacy din cadrul Biroului ONU pentru coordonarea afacerilor umanitare (OCHA), în fața Consiliului de Securitate de la New York.
„În 2024, îi îndemnăm pe toți donatorii să se implice din nou și să ajute poporul ucrainean”.
Planul de nevoi umanitare și de răspuns pentru Ucraina din acest an, care va fi lansat pe 15 ianuarie de OCHA în cooperare cu agenția ONU pentru refugiați, vizează să ajute 8,5 milioane de ucraineni, potrivit lui Wosornu.
„În 2023, organizațiile umanitare au ajuns la aproape 11 milioane de persoane din Ucraina cu o formă de asistență. Acest lucru a fost posibil doar datorită sprijinului statornic al donatorilor”, a adăugat Wosornu.
„Până la sfârșitul anului 2023, au fost primite peste 2,5 miliarde de dolari din cele 3,9 miliarde de dolari solicitate în cadrul Planului de răspuns umanitar.”
Patru milioane de ucraineni, dintre care aproximativ un milion de copii, au fost strămutați în interiorul țării din cauza războiului, potrivit OCHA.
11 ian. - Acum 3 zile11-01-2024Turcia, Bulgaria și România au semnat un acord privind deminarea Mării Negre
Turcia, Bulgaria și România, membre NATO, au semnat un acord privind deminarea Mării Negre pentru a asigura siguranța apelor după războiul Rusiei din Ucraina, notează The Guardian.
Oficiali de rang înalt din domeniul apărării din Turcia, Bulgaria și România au semnat la Istanbul un memorandum de înțelegere prin care se înființează Grupul naval de contramăsuri împotriva minelor în Marea Neagră (MCM Black Sea), care va supraveghea operațiunile de deminare, informează AFP.
„Este de o importanță vitală să fim protejați de riscurile de securitate pe care le-ar putea provoca un război”, a declarat ministrul turc al apărării, Yasar Guler, la ceremonia de semnare. „Odată cu începerea războiului, minele care pluteau în derivă în Marea Neagră reprezentau o amenințare. Pentru a depăși acest lucru, am ajuns până aici cu eforturile comune ale aliaților noștri bulgari și români”, a adăugat el.
Guler a subliniat că inițiativa va implica doar navele celor trei state riverane Mării Negre, adăugând că vor fi posibile contribuții ale altor țări atunci când vor fi îndeplinite condițiile.
Marina rusă a minat coasta ucraineană din Marea Neagră în primele etape ale invaziei sale de acum aproape doi ani. De atunci, unele dintre mine au ajuns în apele Turciei, Bulgariei și României, punând în pericol transportul maritim și complicând eforturile Ucrainei de a sparge blocada navală rusă.
În decembrie, autoritățile ucrainene au declarat că o navă sub pavilion panamez care sosise pentru a colecta cereale a lovit o mină navală rusă în Marea Neagră, rănind doi marinari. Ucraina a creat un coridor maritim pentru navele comerciale care trec mai întâi pe lângă țărmurile Bulgariei și României.
Turcia controlează traficul maritim și naval din Marea Neagră, care trebuie să treacă prin strâmtoarea Bosfor din Istanbul și prin Dardanele înainte de a ajunge în Marea Egee și Marea Mediterană.
11 ian. - Acum 3 zile11-01-2024Zelenski: O încetare a focului ar fi doar în beneficiul Rusiei
O încetare a focului în războiul ruso-ucrainean nu ar duce la un dialog politic și ar fi doar în beneficiul Rusiei, a declarat Zelenski joi, în timpul unei vizite în Estonia, notează The Guardian.
Zelenski se întâlnește în prezent cu liderii acestei țări în cadrul unui turneu mai amplu în regiunea baltică.
Potrivit Reuters, președintele ucrainean a declarat că o încetare a focului ar fi benefică pentru Rusia, deoarece ar permite Moscovei să își sporească aprovizionarea cu muniții. Rusia negociază achiziția de rachete din Iran, iar forțele ruse au primit peste un milion de cartușe din Coreea de Nord, a adăugat el.
De asemenea, el a afirmat că Rusia are un deficit de armament și că o încetare a focului ar ajuta-o să recupereze decalajul.
11 ian. - Acum 3 zile11-01-202413 răniți în atacul cu rachete al Rusiei în Harkov
Numărul persoanelor rănite în atacul cu rachete lansat de Rusia în cursul nopții împotriva Harkovului a crescut la 13, a anunțat joi Serviciul de Stat pentru Situații de Urgență din Ucraina, relatează The Kyiv Independent.
Forțele rusești au lansat rachete S-300 de la Belgorod spre Harkov, în nord-estul Ucrainei, la sfârșitul zilei de 10 ianuarie, atacând orașul pentru a 4-a zi consecutivă, potrivit guvernatorului regional.
Anterior, numărul celor răniți era 11, inclusiv un jurnalist de la o publicație turcă, care era cazat la un hotel local avariat de atac.
Se pare că peste 30 de civili erau cazați la hotelul situat în centrul orașului în momentul atacului cu rachete. Personalul și oaspeții hotelului se numără printre cei răniţi, potrivit angajaţilor sistemului de urgență.
„O rachetă a lovit solul în apropierea fațadei clădirii, iar cea de-a doua a lovit acoperișul clădirii, cu distrugerea parțială ulterioară a părții din spate a hotelului”, a declarat guvernatorul regiunii Harkov, Oleh Syniehubov.
Harkov și alte așezări regionale sunt afectate de atacurile rusești aproape zilnice din cauza apropierii regiunii de granița cu Rusia.
Un atac din seara zilei de 9 ianuarie a avariat o clădire medicală, o cantină și un centru de sănătate pentru copii din Harkov, dar nu au fost raportate victime. În acest atac au fost folosite și rachete S-300.
Pe 8 ianuarie, forțele rusești au atacat orașul dimineața, iar pe 7 ianuarie, orașul a fost atacat cu rachete seara.
11 ian. - Acum 3 zile11-01-2024Un hotel din Harkov, bombardat de ruşi. 11 persoane au fost rănite, printre care şi jurnalişti turci
Două rachete ruseşti au lovit miercuri seara un hotel din Harkov, în nord-estul Ucrainei, rănind 11 persoane, printre care jurnalişti turci, a anunţat primarul oraşului, Igor Terejov, scrie AFP, citată de News.ro. Unul dintre răniţi este „în stare foarte gravă”, a precizat Terekhov pe Telegram.
„Printre victime se află şi jurnalişti turci”, a adăugat el, fără a preciza numărul acestora. Poliţia a anunţat că un jurnalist de la o publicaţie străină a fost rănit.
Mai multe alte clădiri, inclusiv două blocuri de locuinţe, şi maşini au fost de asemenea avariate în urma atacului, a adăugat primarul.
Potrivit lui Oleg Sinegubov, şeful administraţiei militare regionale din Harkov, cele două rachete ruseşti S-300 au lovit hotelul, situat în cartierul Kyivskyi şi în care se aflau 30 de civili, în jurul orei 22:30 (20:30 GMT).
Nouă dintre cei unsprezece răniţi au fost spitalizaţi şi doi au fost trataţi la faţa locului, a adăugat el pe Telegram. El a precizat că persoana cea mai grav rănită este un bărbat în vârstă de 35 de ani. Ceilalţi răniţi sunt trei bărbaţi cu vârste cuprinse între 31 şi 38 de ani şi şapte femei cu vârste cuprinse între 23 şi 71 de ani, a continuat el.
Situat la aproximativ treizeci de kilometri de frontiera rusă, Harkov, al doilea oraş ca mărime din Ucraina, este în mod regulat ţinta unor bombardamente.
10 ian. - Acum 4 zile10-01-2024UE a ajuns la un acord parțial privind noul pachet de sprijin pentru Ucraina
Ambasadorii UE au aprobat un „mandat parțial de negociere” cu privire la propunerea de a înființa Facilitatea pentru Ucraina, un nou instrument menit să sprijine eforturile de redresare și reformă ale Kievului, a anunțat Consiliul UE pe 10 ianuarie, citat de Kyiv Independent.
Facilitatea este menită să adune 50 de miliarde de euro din finanțarea pe termen lung a UE într-un singur instrument, asigurând un sprijin stabil pentru perioada 2024-2027.
Liderii UE nu au reușit până acum să aprobe finanțarea, întrucât Ungaria s-a opus în această chestiune în timpul unui summit din decembrie. Consiliul European este programat să se reunească și să discute problema pe 1 februarie.
Mandatul parțial de negociere păstrează cei trei piloni cheie ai Facilității pentru Ucraina.Printre acestea se numără un Plan pentru Ucraina, în care se așteaptă ca Kievul să-și prezinte planurile de redresare și modernizare, precum și eforturile sale de reformă pe calea spre integrarea în UE.
Guvernul ucrainean și-a prezentat planul spre aprobare de către Comisia Europeană la sfârșitul lunii decembrie 2023.
Un alt pilon prevedeă că UE se angajează să ofere ajutor financiar sub formă de „garanții bugetare și un amestec de granturi și împrumuturi de la instituții publice și private”.
Al treilea pilon al facilității cuprinde sprijinul tehnic și de altă natură pentru a sprijini reformele Ucrainei și alinierea la legislația UE.
Mandatul aprobat nu va avea impact asupra valorii fondurilor și ponderii granturilor și împrumuturilor acordate. Aceste cifre vor depinde de o revizuire pe termen mediu a bugetului UE pe termen lung pentru perioada 2021-2027.
Poziția parțială a Consiliului UE va servi drept temei pentru continuarea negocierilor între Parlamentul European. În urma acestor discuții, ambele instituții trebuie să adopte în mod oficial facilitatea.
10 ian. - Acum 4 zile10-01-2024Coreea de Sud: Ucraina este „loc de testare” pentru rachete nord-coreene
SUA și aliații săi au condamnat miercuri ceea ce au descris drept folosirea de către Rusia a rachetelor nord-coreene împotriva Ucrainei. Washingtonul a catalogat drept detestabilă această acțiune, iar Seul a numit Ucraina un loc de testare pentru rachetele cu capacitate nucleară ale Phenianului, relatează Reuters.
Vorbind la o sesiune a Consiliului de Securitate al ONU despre războiul de aproape doi ani declanșat de invazia Ucrainei de către Rusia, reprezentantul Rusiei a spus că Statele Unite par să răspândească informații „greșite”.
Dar el nu a negat explicit că Rusia folosește arme nord-coreene, despre care adjunctul ambasadorului american la ONU, Robert Wood, și alți aliați ai SUA au spus că ar încălca rezoluțiile ONU.
„Este detestabil faptul că un membru permanent al Consiliului de Securitate al ONU încalcă în mod flagrant rezoluțiile Consiliului de a ataca un alt stat membru al ONU, încălcări care sporesc suferința poporului ucrainean, sprijină războiul brutal al Rusiei și subminează regimul global de neproliferare”, a spus Wood.
11 ian. - Acum 3 zile11-01-2024Volodimir Zelenski cere sisteme moderne de apărare aeriană
Ucrainei nu are în prezent capacitatea de a-și produce propriul sistem modern de apărare aeriană, lucru de care are nevoie disperată pentru a-și proteja cetățenii de atacurile rusești, a declarat președintele ucrainean Volodimir Zelenski la o conferință de presă comună cu președintele lituanian Gitanas Nauseda la Vilnius, pe 10 ianuarie, potrivit Kyiv Independent.
Zelenski a amintit de atacurile de amploare asupra Ucrainei de la sfârșitul lunii decembrie și începutul lunii, care au lovit „infrastructura civilă, oamenii, grădinițele”.
Potrivit lui Zelenski, Rusia a folosit 500 de rachete și drone în această serie de lovituri. Deși forțele de apărare aeriană au reușit să doboare în medie aproximativ 70% dintre ele, „din păcate, am pierdut oameni”.
Atacul din 29 decembrie a vizat orașe din toată Ucraina și a fost cel mai mare atac asupra civililor din Kiev de la începutul invaziei la scară largă, potrivit lu Vitali Klitschko, primarul capitalei. Peste 50 de persoane au fost ucise, iar peste 160 de persoane au fost rănite la nivel național.
Sistemele suficiente de apărare aeriană sunt, prin urmare, lucrul „numărul unu” care lipsește în Ucraina în acest moment, a spus Zelenski. „Putem lupta cu acest inamic cu tehnologie până când îi vom alunga de pe pământul nostru”.
10 ian. - Acum 4 zile10-01-2024Zelenski: Ezitarea Occidentului în a oferi ajutor Ucrainei îl ajută pe Putin
Președintele ucrainean, care se află în prezent în vizită la Vilnius a făcut comentariile în cadrul unei conferințe de presă cu omologul său lituanian Gitanas Nauseda. El a avertizat că orice întârziere în a oferi ajutor Kievului întărâtă Kremlinul, scrie The Kyiv Independent.
AFP relatează că Zelenski a avertizat că orice întârziere a ajutorului occidental acordat Kievului întărâtă Kremlinul, la aproape doi ani de la invazia Rusiei. El a spus:
„El [Putin] nu se va opri. El vrea să ne ocupe complet. Și, uneori, nesiguranța partenerilor în ceea ce privește ajutorul financiar și militar acordat Ucrainei nu face decât să sporească curajul și puterea Rusiei.
În plus, Zelenski a spus că Putin nu se va opri la Ucraina, ci va ataca și alți vecini dacă aliații nu își vor uni forțele pentru a-l opri.
Comentariile sale au fost făcute în contextul în care Ucraina se confruntă cu noi atacuri aeriene din partea Rusiei, ceea ce a determinat apeluri pentru mai mult sprijin pentru Kiev.



Urmărește-ne pe Google News










 

----------------------------------


Benjamin Netanyahu: Acuzațiile de genocid aduse Israelului la Curtea Internațională de Justiție sunt „ipocrizie și minciuni” 
Știri Externe
2024-01-11T21:34:50+02:00

Premierul israelian Benjamin Netanyahu a declarat joi, 11 ianuarie, că în timpul audierilor de la cea mai înaltă instanță a Organizației Națiunilor Unite (ONU) au fost prezentate „minciuni şi ipocrizie”, adăugând că acuzația privind comiterea unui genocid în Fâșia Gaza de către Israel, formulată la curtea de la Haga de Africa de Sud, ar putea avea loc doar într-o lume întoarsă cu susul în jos, informează Agerpres, preluând Reuters.



„Luptăm contra teroriştilor, luptăm contra minciunilor. Astăzi am văzut o lume cu susul în jos. Israelul este acuzat de genocid în timp ce el luptă împotriva genocidului”, a spus Netanyahu.
„Israelul luptă contra teroriştilor care au comis crime împotriva umanităţii: ei au măcelărit, au violat, au incendiat, au dezmembrat, au decapitat – copii, femei, bătrâni şi bărbaţi tineri”, a mai afirmat el.
„Ipocrizia Africii de Sud este strigătoare la cer. Unde era Africa de Sud atunci când milioane de oameni erau ucişi sau smulşi din casele lor în Siria şi Yemen, de către cine? De partenerii Hamasului”, a adăugat şeful guvernului israelian.




Netanyahu a reafirmat că Israelul îşi menţine dreptul de a se apăra până când va obține „victoria totală”.
Pretoria denunță „acte de genocid sistematice” în Gaza
Africa de Sud a acuzat joi Israelul, în timpul audierilor la Curtea Internaţională de Justiţie (CIJ), de „acte de genocid sistematice” comise în Fâşia Gaza.
Partea sud-africană susţine că Israelul a încălcat Convenţia ONU privind genocidul.
Potrivit reprezentantului Africii de Sud, Adila Hassim, Israelul comite un val de violenţe fără precedent pentru a distruge vieţile palestinienilor.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Hassim a descris actele de violenţă ale armatei israeliene, precum atacurile cu bombă şi blocarea ajutorului umanitar, drept „acte de genocid”.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Israel și Hamas



Urmărește-ne pe Google News




----------------------------------


Un diamant de 166 de carate a fost descoperit într-o mină din Botswana 
Știri Externe
2024-01-11T21:12:12+02:00

Diamantul este cea de-a 328-a piatră de peste 100 de carate descoperită după ce Lucara Diamond, o companie specializată în explorarea şi exploatarea diamantelor, a început exploatarea minieră, în 2012, relatează agenţia Xinhua, citată de Agerpres.



Piatra prețioasă de tip IIa de 166 de carate a fost găsită, miercuri, 10 ianuarie, în mina Karowe din Botswana de angajați ai companiei Lucara Diamond.Potrivit companiei cu sediul în Canada, acest diamant de 166 de carate reprezintă prima sa mare descoperire realizată în 2024.William Lamb, directorul executiv al Lucara, a declarat că reușita cea mai recentă susţine raţionamentul economic din spatele investiţiei într-un proiect de extindere subterană care va prelungi durata de viaţă a minei până cel puţin în 2040.Lucara Diamond este proprietara în proporţie de 100% a minei de diamante Karowe, situată în partea central-nordică a Botswanei, la aproximativ 512 kilometri de capitala Gaborone.
FOTO: lucaradiamond.com



Urmărește-ne pe Google News




----------------------------------


Opoziția de la Varșovia a scos mii de oameni în stradă, pe fondul războiului politic dintre guvernul lui Tusk și președintele Duda. VIDEO 
Știri Externe
2024-01-11T20:58:48+02:00

Mii de simpatizanţi ai opoziţiei conservatoare poloneze demonstrează joi seară în faţa sediului parlamentului de la Varşovia împotriva noului guvern condus de Donald Tusk, informează agenţia germană de știri DPA, potrivit Agerpres.



„Aceasta este Polonia, nu ţara lui Tusk”, se putea citi pe una dintre pancartele purtate de manifestanţi, predominant vârstnici.
Huge protests against the Pro-EU government in Poland. pic.twitter.com/uUUry6GypD— Citizen Free Press (@CitizenFreePres) January 11, 2024 
La protest a venit şi liderul partidului conservator Lege şi Justiţie (PiS), Jaroslaw Kaczynski, formaţiunea care a pierdut puterea după alegerile din octombrie în urma cărora liberalul proeuropean Donald Tusk a format o coaliţie în care se regăsesc în total 16 partide, împărţite în trei alianţe cu orientări diferite, atât liberal-progresiste, cât şi conservatoare şi de stânga, dar care au împreună o orientare pro-UE şi încearcă să anuleze reformele judiciare prin care fostul guvern conservator a fost permanent în conflict cu Bruxelles-ul.




După ce noul guvern a fost învestit în decembrie, acesta şi partidul PiS poartă o luptă în jurul justiţiei şi presei şi se acuză reciproc de încălcarea statului de drept.
Mai mult, partidul PiS îl acuză pe Tusk, fost preşedinte al Consiliului European, că acţionează în interesul Germaniei.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Protestul polonezilor liberi”, desfăşurat joi în faţa parlamentului, a fost iniţial organizat ca reacţie la decizia noului guvern de a schimba conducerile televiziunii publice, a radioului şi agenţiei naţionale de presă PAP.







Dar arestarea chiar în sediul preşedinţiei a doi deputaţi din partidul PiS şi încarcerarea lor pentru executarea unei pedepse cu închisoarea, după ce Curtea Supremă a invalidat graţierea lor de către preşedintele conservator Andrzej Duda, a schimbat tematica protestului.
Duda anunţă că îi va graţia din nou pe cei doi deputaţi conservatori încarceraţi
Şeful statului a anunţat între timp că va emite o nouă decizie de graţiere a celor doi politicieni, ţinând cont că, în motivarea sa, Curtea Supremă i-a invalidat graţierea precedentă pe baza argumentului că fusese pronunţată înaintea sentinţei definitive, venită în decembrie 2023.




Acest caz este cel mai recent din disputa politică ce opune guvernul lui Donald Tusk şi PiS, partid care a condus țara în ultimii opt ani, notează Agerpres, preluând AFP.
„Am decis (…) să lansez procedura de graţiere”, a declarat joi Andrzej Duda, după o întâlnire cu soţiile celor doi deputaţi, pe care i-a descris drept „primii deţinuţi politic după 1989”. Şeful statului a mai spus că va cere procurorului general eliberarea lor imediată.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Poliţia a intrat marţi seară în palatul prezidenţial după ce a primit ordinul să-i aresteze pe fostul ministrul de Interne Mariusz Kaminski şi pe fostul adjunct al acestuia, Maciej Wasik, care se refugiaseră în reşedinţa preşedintelui.




Cei doi politicieni au fost amnistiaţi de preşedintele Duda în 2015, în urma unei condamnări pentru abuz în serviciu şi fals cu privire la fapte săvârşite în anul 2007.
Mariusz Kaminski era atunci şeful biroului central anticorupţie şi a fost acuzat în acel dosar că i-a înscenat unui politician un caz de corupţie.
După învestirea guvernului condus de Tusk, Curtea Supremă a invalidat decizia de amnistiere, invocând că ea a fost semnată de preşedinte înaintea pronunţării sentinţei definitive, care a venit în decembrie 2023.




Între timp, Curtea Constituţională, în care majoritatea judecătorilor au fost numiţi pe vremea fostului guvern, a stabilit că decizia de amnistiere din 2015 este valabilă.
În urma condamnării definitive, celor doi deputaţi le-au fost anulate mandatele de parlamentar, ceea ce ei şi preşedintele Duda contestă, iar după ce au fost încarceraţi, au intrat în greva foamei.
Foto: Profimedia Images



Urmărește-ne pe Google News




----------------------------------


Companiile aeriene din Siberia vor să folosească în continuare „tractoarele zburătoare” din epoca sovietică, pe fondul penuriei de piese occidentale | VIDEO 
Știri Externe
2024-01-11T20:19:58+02:00

Două companii aeriene siberiene au cerut guvernului rus să prelungească durata de viață a avioanelor Antonov din epoca sovietică, multe dintre ele vechi de peste 50 de ani, în contextul în care constructorii de avioane din Rusia se străduiesc să acopere golul lăsat de exodul producătorilor străini, relatează joi, 11 ianuarie, Reuters.



Micile avioane An-24 și An-26, cu elice, transportă până la 50 de pasageri și sunt potrivite pentru condițiile dure din Siberia și din nordul îndepărtat al Rusiei. Dar costul întreținerii lor a crescut după ce sancțiunile occidentale împotriva Rusiei din cauza conflictului din Ucraina au afectat investițiile și accesul la piese, spun directorii companiilor aeriene, piloții și experții din industrie.
Sancțiunile, care au interzis livrările de avioane noi și de piese pentru avioane produse de companii precum Boeing și Airbus, au luat prin surprindere industria aviatică din Rusia.




Antonovurile reprezintă o fracțiune din flota rusă de peste 1.000 de avioane de pasageri, dar solicitarea de a le prelungi durata de viață de la 60 de ani, cât este de obicei, evidențiază problemele pe care le au producătorii interni de avioane pentru a ține pasul cu cererea.
„Este un avion foarte fiabil, toate sistemele funcționează corect, nu există nicio problemă”, a declarat pentru Reuters pilotul companiei Polar Airlines, Konstantin Nazmutdinov. „Este foarte bine adaptat la condițiile din nordul îndepărtat, poate rezista la temperaturi de până la minus 55 de grade Celsius. Au existat chiar cazuri în care am zburat până la minus 60 de grade”, a precizat pilotul.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”





Modelele Antonov au fost proiectate în anii ’50 și produse la Kiev începând cu anii ’60, dar de aproape un deceniu nu a mai fost fabricat niciunul. În Iakutia, cea mai mare regiune din Rusia, aproape cât India și inima industriei rusești a diamantelor, avioanele sunt cruciale.
Aproape 100 de avioane Antonov au rămas în serviciu, cu o vârstă medie de aproximativ 50 de ani, a declarat Serghei Zorin, director general adjunct al companiei aeriene siberiene Angara. Unele urmează să fie scoase din uz încă din acest an.




„Până în 2030, un sfert din aceste avioane vor fi scoase din uz”, în lipsa unor investiții mai mari în întreținere și reparații, a spus Zorin.
„Este scump, este imposibil să ne permitem acest lucru fără sprijinul statului. Astăzi lucrăm pe o piață în care nu există alternative la An-24 și An-26″, a adăugat el.
Un oficial din cadrul Ministerului rus al Comerțului și Industriei a declarat, la o întâlnire în parlament în noiembrie, că studiază propunerile lui Zorin, susținute de Polar Airlines, ca Antonovurile să fie folosite până când vor putea fi puse în funcțiune noi aeronave similare, fabricate în Rusia.




Autoritatea aviatică, Rosaviatsiya, nu a răspuns imediat unei solicitări Reuters de a face precizări pe acest subiect.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Rusia a distribuit peste 12 miliarde de dolari în subvenții de stat și împrumuturi pentru a-și menține sectorul aviatic pe linia de plutire după introducerea sancțiunilor occidentale, arată o analiză Reuters.
„Tractorul zburător”
Avioanele Antonov nu trebuie neapărat să aterizeze pe piste, ci se pot descurca pe sol sau pe zăpadă. Un avion care transporta 30 de pasageri a aterizat pe un râu înghețat în apropierea unui aeroport din Orientul Îndepărtat al Rusiei la sfârșitul lunii decembrie, din cauza unei erori de pilotaj. Nu s-au înregistrat victime.




„An-24 este, așa cum spunea tatăl meu, un tractor zburător”, a declarat, pentru Reuters, pasagerul Konstantin Semionov pe pista acoperită de zăpadă de pe aeroportul din Iakutsk, un oraș situat la aproximativ 5.000 kilometri est de Moscova. „Zboară, zboară și continuă să zboare. (…) Nu vă fie teamă să zburați cu el, o facem de mult timp”, a mai spus Semionov.
Dar întreținerea Antonovurilor va înceta în curând să mai fie viabilă din punct de vedere economic, potrivit lui Oleg Panteleev, șeful think tank-ului Aviaport din domeniul aviației.




„Utilizarea în continuare a avioanelor An-24 și An-26 va crește inevitabil prețul orelor de zbor”, a declarat Panteleev. „Menținerea în funcțiune a unei flote îmbătrânite (…) va deveni din ce în ce mai costisitoare”, a adăugat el.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Președintele Vladimir Putin a subliniat, fără să vrea, importanța Antonovurilor în timpul unei vizite în Orientul Îndepărtat, săptămâna aceasta.
„Plănuisem să zbor în Iakutia”, a declarat Putin miercuri. „Avionul nu poate ateriza acolo. A trebuit să-mi anulez călătoria în Iakutia”, a precizat liderul de la Kremlin.




„Este vorba de un eșec specific cauzat de aranjamentele de transport”, a mai spus Putin, citat de agenția de presă Interfax.
Zorin se așteaptă ca producția în masă a noului avion Ladoga, din aceeași clasă cu An-24 și An-26, să înceapă cel mai devreme în 2027, mai târziu decât prevăd cele mai recente planuri ale guvernului rus.
„An-24 și An-26 au fost și sunt în continuare singurele mijloace de transport de pasageri și marfă în Iakutia”, a declarat Alexei Yevseev, directorul tehnic interimar al Polar Airlines. „Nu există înlocuitor pentru aceste avioane”, a subliniat el.




Toți cei care folosesc aceste avioane au avut probleme cu piesele de schimb și componentele motoarelor în ultimii doi ani, a mai spus Yevseev.
„Acest lucru trebuie să fie rezolvat”, a adăugat el.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Congresul Partidului Popular European va avea loc în martie, la complexul Romexpo din București 
Știri România
2024-01-11T20:09:20+02:00

Găzduit de Partidul Naţional Liberal, de preşedintele PPE Manfred Weber şi de secretarul general al PPE, Thanasis Bakolas, congresul Partidului Popular European va avea loc pe 6 şi 7 martie, la complexul Romexpo din Bucureşti, a anunţat joi formaţiunea politică paneuropeană într-un comunicat, informează Agerpres.



Pe agendă se află pregătirea alegerilor din 6-9 iunie pentru Parlamentul European, adoptarea manifestului Partidului Popular European şi alegerea candidatului cap de listă pentru alegerile europene.
„Congresul reprezintă un moment de unitate, reflecţie şi inspiraţie, permiţându-ne să celebrăm realizările şi să tratăm provocări precum războiul dus de Rusia contra Ucrainei, creşterea costului vieţii şi ameninţările reprezentate de populism şi extremism”, arată comunicatul citat.




Partidul Popular European are cel mai numeros grup politic (178 de membri) din Parlamentul European.  
Din PPE fac parte 84 de partide şi parteneri din 44 de ţări, preşedinţii Comisiei Europene (Ursula von der Leyen) şi Parlamentului European (Roberta Metsola), şefi de stat sau de guvern din 12 ţări membre UE, 10 membri ai Comisiei Europene şi cel mai numeros grup politic (178 de membri) din Parlamentul European. 
FOTO: Hepta



Urmărește-ne pe Google News




----------------------------------


Medici din Gorj, reținuți pentru că luau șpagă pentru pensionare anticipată. Unul dintre suspecți și-a cumpărat 3 apartamente din mită 
Știri România
2024-01-11T19:54:15+02:00

Un medic și o asistentă medicală de la Casa de Pensii, o infirmieră de la Spitalul Județean de Urgență Târgu Jiu, precum și un medic oftalmolog de la o clinică din municipiu au fost reținuți de către procurori într-un dosar de corupție în care sunt acuzați că primeau mită pentru a elibera ilegal acte pentru pensionări pe caz de boală, relatează publicația locală Gazeta de Sud.



Potrivit procurorilor de la Parchetul de pe lângă Tribunalul Gorj, medicul expert din cadrul Casei Judeţene de Pensii Gorj, care a fost reținut în acest dosar, a primit cu titlu de mită de la 75 de persoane care solicitau emiterea unor decizii de pensionare pe caz de boală sume de bani cuprinse între 400 şi 1000 de lei introduse în plicuri şi apoi printre actele dosarelor cu înscrisuri medicale, precum şi alte produse.
Pentru acest acte de corupție, el s-a bazat pe o infirmieră de la Spitaluj Județean care acționa ca intermediar pentru a găsi persoanele interesate de o pensionare anticipată. De asemenea, din grupul infracționar mai făcea parte o asistenă de la Casa de Pensii, care primea la rândul său mită pentru emiterea actelor în vederea pensionării, și un medic oftalmolog care elibera documente în fals.







Medicul de la Casa de Pensii, spun procurorii, „a conceput şi pus în aplicare o schemă infracţională de schimbare şi transfer de bunuri, de disimulare a provenienţei reale a sumelor de bani pe care le-a folosit pentru achiziţia a trei imobile tip apartament, de spălare a sumelor de bani obţinute din săvârşirea infracţiunii de luare de mită în formă continuată, folosind membrii familiei sale, aceştia fiind oficial finanţatorii achiziţiilor a trei apartamente cumpărate de soţia suspectului E.I.A. în anii 2017, 2018 şi 2022”. Pentru aceste imobile, familia suspectului a plătit în total 240.500 de euro şi 230.005 lei.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Achiziția acestor apartamente nu se justifică, argumentează procurorii, întrucât soția era casnică, iar banii încasați din salarii, pensii sau alte mijloace erau folosiți pentru cheltuieli zilnice de întreținere a familiei.
Despre asistenta medicală reținută în acest dosar, procurorii notează că „ar fi primit, cu titlu de mită, cu ocazia primirii solicitanţilor deciziilor de pensionare în fiecare dimineaţă, în jurul orelor 9.00-10.00 şi aranjării actelor din dosarele medicale, cât şi la finalul programului de lucru, în jurul orelor 11.30, când suspectul E.I.A. scoate plicurile conţinând sumele de bani primite din sertar, apoi scoate sumele de bani din plicuri, le numără, ţinând mâinile sub birou şi apoi remite suspectei T.M. o parte din aceste sume”.




De asemenea, infirmiera care acționa ca intermediar „a pretins şi primit de la mai multe persoane diferite sume de bani, în cuantum de câte 400 -500 de lei, pentru a le remite ulterior, cu titlu de mită, suspectului E.I.A. şi a-l determina pe acesta să-şi încalce atribuţiile de serviciu în legătură cu emiterea deciziilor de pensionare anticipată pe caz de boală”.
În cele din urmă, în dosar a mai fost reținut un medic oftalmolog din Târgu Jiu, care este acuzat că „a întocmit în fals referate de specialitate şi a aplicat în fals parafa şi semnătura pe fişe medicale, în schimbul primirii unor sume de bani cu titlu de mită”.



Urmărește-ne pe Google News




----------------------------------


Mii de studenți protestează în Grecia faţă de planul guvernului de a permite funcţionarea universităţilor private. VIDEO 
Știri Externe
2024-01-11T19:23:37+02:00

Mii de studenți greci s-au adunat joi, 11 ianuarie, la Atena și în alte orașe din Grecia pentru a protesta față de reformele pe care guvernul intenționează să le facă în domeniul educației și care ar permite apariția universităților private în țară, scrie news.ro preluând Reuters.



Guvernul conservator al premierului Kyriakos Mitsotakis, care a câştigat un al doilea mandat anul trecut, este aşteptat să prezinte luna aceasta în parlament un proiect de lege care ar permite universităţilor private să funcţioneze pe teritoriul Greciei.
Guvernul de la Atena a precizat că acestea vor funcţiona ca filiale ale universităţilor străine. Mulţi cred însă că această mişcare va devaloriza diplomele de la universităţile publice din Grecia şi că sistemul privat îi va exclude pe cei care nu-şi pot permite costurile.




Studenții, îngrijorați că nu-și vor mai putea găsi loc de muncă după absolvire
Schimbarea va „destrăma universitatea publică aşa cum o ştiam”, a declarat studenta Christina Iliopoulou, care s-a alăturat protestului din Atena.
„Ne va distruge viaţa de zi cu zi în ceea ce priveşte modul în care ne vom putea găsi un loc de muncă după ce vom absolvi”, a mai spus ea.
Protestele au fost în mare parte paşnice, dar la Atena a avut loc o scurtă ciocnire între protestatari şi poliţie, care a tras cu gaze lacrimogene.







Guvernul vrea să-i atragă înapoi în țară pe tinerii care studiază în străinătate
Universităţile din Grecia sunt instituţii finanţate de guvern, unde frecventarea este gratuită de zeci de ani.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Însă Grecia a implementat în trecut o serie de reforme în domeniul educaţiei, în ciuda opoziţiei acerbe a studenţilor şi a profesorilor.
Guvernul lui Mitsotakis, care se bucură de o majoritate parlamentară, a argumentat că reforma ar susţine economia prin atragerea înapoi a unei părţi din cei aproximativ 40.000 de studenţi care studiază acum în străinătate şi ar inversa exodul cadrelor universitare provocat de criza datoriilor din 2010-2018.




Programele de studii ale universităţilor private ar urma standarde academice foarte stricte, a afirmat guvernul săptămâna trecută, adăugând că reforma ar elibera, de asemenea, universităţile publice de birocraţie şi ar stimula autoguvernarea acestora.
Foto: Profimedia Images



Urmărește-ne pe Google News




----------------------------------


Scandal în traficul din Capitală. Un șofer a fost înjunghiat de un altul, după o altercație 
Știri România
2024-01-11T19:12:10+02:00

Incidentul a avut loc, joi, 11 ianuarie, într-o intersecție din sectorul 4 al Capitalei. Cei doi șoferi au avut o altercație în trafic, care a degenerat, relatează News.ro.



Potrivit Poliției Capitalei, la un moment dat, unul dintre șoferi a scos un „obiect tăietor-înțepător” cu care l-a înjunghiat pe celălalt în umăr.
„Polițiștii au fost sesizați că, la o intersecţie din sectorul 4, ar fi avut loc o altercaţie în trafic, în urma căreia o persoană ar fi fost agresată fizic. Poliţiştii care s-au deplasat cu operativitate la faţa locului au constatat că cele sesizate se confirmă, fiind identicaţi doi bărbaţi, în vârstă de 33, respectiv 35 de ani, implicaţi în eveniment”, a transmis, joi, Poliţia Capitalei.




Victima a fost transportată la spital pentru îngrijiri de specialitate, în timp ce agresorul a fost condus la sediul poliției, pentru audieri. Ulterior, acesta a fost internat la Spitalul Obregia.
În acest caz, cercetările sunt continuate de către poliţişti din cadrul Secţiei 16 Poliţie, sub supravegherea Parchetului de pe lângă Judecătoria Sectorului 4.



Urmărește-ne pe Google News




----------------------------------


Dmitri Medvedev avertizează că Moscova va riposta nuclear dacă Ucraina atacă, folosind arme occidentale, locurile din care Rusia își lansează rachetele 
Știri Externe
2024-01-11T18:49:01+02:00

Dmitri Medvedev, unul dintre cei mai apropiați colaboratori ai preşedintelui rus Vladimir Putin, a avertizat joi, 11 ianuarie, că orice atacuri din partea Ucrainei asupra locurilor din Rusia de lansare a rachetelor, folosind arme livrate de SUA şi de aliaţii lor, riscă să atragă un răspuns nuclear din partea Moscovei, scrie Reuters.



Medvedev, în prezent vicepreşedinte al Consiliului de Securitate al Federaţiei Ruse, a afirmat că unii comandanţi militari ucraineni iau în considerare bombardarea, cu rachete cu rază lungă furnizate de Occident, a unor situri din Rusia de unde sunt lansate rachete.
El nu a oferit alte detalii despre presupusul plan şi nici numele comandanţilor vizaţi.
„Ce înseamnă acest lucru? Înseamnă un singur lucru, şi anume că ei riscă să fie activat paragraful 19 al fundamentelor politicii de stat a Rusiei în domeniul descurajării nucleare”, a scris Medvedev, într-un mesaj publicat pe aplicaţia de mesagerie Telegram.




„Acest lucru ar trebui să fie reamintit”, a adăugat fostul preşedinte și premier rus.
Paragraful 19
Paragraful 19 din doctrina nucleară a Rusiei pentru 2020 stabilește condițiile în care un președinte rus ar lua în considerare utilizarea unei arme nucleare: în general, ca răspuns la un atac cu arme nucleare sau alte arme de distrugere în masă, sau la utilizarea de arme convenționale împotriva Rusiei „atunci când însăși existența statului este amenințată”.
Medvedev a menționat în mod specific punctul „g” din paragraful 19, care se referă la răspunsul nuclear al Moscovei în urma unui atac cu arme convenționale.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Putin este cel care ia deciziile în ceea ce privește vastul arsenal nuclear al Rusiei, dar diplomații consideră că opiniile lui Medvedev dau o indicație asupra gândirii de la vârful Kremlinului, care a prezentat războiul din Ucraina ca pe o luptă existențială a Moscovei cu Occidentul.
Criticii Kremlinului au catalogat unele dintre amenințările nucleare ale lui Medvedev din trecut ca fiind încercări de a atrage atenția sau de a descuraja Occidentul să furnizeze Ucrainei mai multe arme. Statele Unite și aliații săi au promis aproape 250 de miliarde de dolari în sprijin militar și de altă natură pentru Kiev.




Câte focoase nucleare se află sub controlul lui Putin și al lui Biden
Riscul unei escaladări nucleare a sporit după ce Rusia a invadat Ucraina, în februarie 2022.
Washingtonul s-a temut de o escaladare nucleară din partea Rusiei la sfârșitul anului 2022, iar Jake Sullivan, consilierul pentru securitate națională al Casei Albe, a comunicat în acel an Moscovei îngrijorarea SUA cu privire la orice pas spre utilizarea unui dispozitiv nuclear.
SUA şi Rusia sunt de departe cele mai mari puteri nucleare: Vladimir Putin controlează 5.889 de focoase nucleare, în timp ce preşedintele american Joe Biden controlează 5.244 de focoase nucleare, potrivit Federaţiei Oamenilor de Ştiinţă Americani.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Medvedev s-a prezentat ca un modernizator liberal atunci când a fost președinte al Rusiei, în perioada 2008-2012, dar acum a devenit unul dintre cei mai aprigi critici de la Kremlin ai Occidentului.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Un călugăr, filmat în timp ce bate un călător într-un autobuz din Constanța. VIDEO 
Știri România
2024-01-11T18:32:40+02:00

Incidentul a avut loc pe 7 ianuarie pe linia de autobuz 102 din Constanța. Un individ îmbrăcat în haine de călugăr s-a luat de un bărbat și a început să-l lovească cu pumnii și cu picioarele, relatează ziarul Replica Online.



Un martor a filmat scenele violente. În înregistrarea video se vede cum, după un schimb de replici, călugărul începe să-l lovească pe bărbatul care se ține de o bară. 
Bărbatul atacat încearcă o ripostă, dar călugărul se retrage, apoi reia seria de lovituri, înghesuindu-l pe călător pe un scaun din dreapta șoferului. 
Într-un final, conflictul a fost aplanat de șofer, care a oprit autobuzul și le-a cerut celor doi călători „turbulenți” să coboare, informează CT100.
„Polițiștii au stabilit că un bărbat de 38 de ani ar fi fost agresat fizic în timp ce se afla într-un autobuz. A fost întocmit dosar penal pentru săvârşirea infracţiunii de lovire sau alte violenţe”, a transmis IPJ Constanța.




Polițiștii constănțeni au anunțat că în acest caz, cercetările continuă, agresorul nefiind încă identificat. 
Vă avertizăm că imaginile de mai jos vă pot afecta emoțional!




Urmărește-ne pe Google News




----------------------------------


Rezultatele Loto 6/49 din 11 ianuarie 2024. Numerele câștigătoare extrase joi 
Știri România
2024-01-11T18:30:00+02:00

Joi, 11 ianuarie, au avut loc noi trageri Loto 6/49, Noroc, Joker, Noroc Plus, Loto 5/40 și Super Noroc, după ce la tragerile loto de duminică, 7 ianuarie, Loteria Română a acordat 24.405 câștiguri în valoare totală de peste 1,83 de milioane de lei.



Rezultatele Loto 6/49 din 11 ianuarie 2024

Loto 6 din 49: 2, 33, 13, 18, 15, 14
Loto 5 din 40: 7, 10, 39, 1, 26, 24
Joker: 30, 27, 37, 24, 28 + 10
Noroc Plus: 5 2 0 2 8 5
SuperNoroc: 1 2 2 7 0 0
Noroc: 5 0 6 1 1 1 2

Report în valoare de peste 23,2 milioane de lei la tragerea Loto 6/49 din 11 ianuarie 2024
La Loto 6/49 se înregistrează la categoria I un report în valoare de peste 23,2 milioane de lei (peste 4,66 de milioane de euro), iar la Noroc este în joc un report cumulat în valoare de peste 7,58 de milioane de lei (peste 1,52 de milioane de euro).




La Joker, la categoria I, se înregistrează un report în valoare de peste 22,54 de milioane de lei (peste 4,53 de milioane de euro), iar la categoria a II-a este în joc un report în valoare de peste 127.600 de lei (peste 25.600 de euro). La Noroc Plus se înregistrează la categoria I un report în valoare de peste 97.200 de lei (peste 19.500 de euro).
La Loto 5/40 este în joc la categoria I un report în valoare de peste 562.900 de lei (peste 113.000 de euro), iar la categoria a II-a se înregistrează un report în valoare de peste 37.000 de lei. La Super Noroc este în joc un report cumulat în valoare de peste 24.900 de lei.




Când s-a câştigat ultimul mare premiu la Loto 6/49



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La tragerea Noroc Plus de joi, 21 decembrie, s-a câștigat premiul de categoria I în valoare de 184.603,36 de lei. Biletul norocos a fost jucat la o agenție loto din Pitești.
La tragerea Joker de joi, 21 decembrie, la categoria a III-a, s-a înregistrat un câștig în valoare de 54.745,72 de lei. Biletul norocos a fost jucat la o agenție loto din Arad.



Urmărește-ne pe Google News




----------------------------------


Transportatorii și fermierii, blocați de forțele de ordine să intre în Capitală, în a doua zi de proteste. Predoiu: „Trebuie să aibă autorizație” 
Știri România
2024-01-11T18:30:00+02:00

Sute de transportatori din toată ţara au participat, joi, la a doua zi de protest, iar camioane din toată ţara au pornit către Bucureşti, pentru a se alătura angajaţilor firmelor de transport care protestează deja, pe centura Capitalei. O delegaţie a transportatorilor a fost primită de reprezentanți guvernamentali pentru a prezenta revendicări. Ministrul Transportorilor, Sorin Grindeanu, a agreat cu reprezentanții unei asociații să reia discuțiile miercurea viitoare. Pe seară au izbucnit tensiuni între forțele de ordine și protestatarii după ce aceștia din urmă au forțat intrarea în București.



UPDATE ora 21.00: Transportatorii nu vor putea intra în București dacă nu vor obține înainte o autorizație de protest, a declarat ministrul de interne Cătălin Predoiu, care a făcut apel la calm și a subliniat că polițiștii nu fac altceva decât să respecte legea prin faptul că blochează intrarea.
„Organele de ordine aplică legea și numai legea. Dacă vreți să forțez, eu, dacă m-aș urca la volanul unui autocamion și aș încerca să intru în Centrul Capitalei aș fi oprit. Nu facem altceva decât să aplicăm legea și le mulțumesc celor care o fac cu promptitudine, fermitate și tact. Situația este sub control. Au încercat să intre, li s-a explicat și mă bucur că nu s-au făcut forțări iraționale și nu au derapat. Fac apel să rămână în litera și în spiritul legii. Așa este normal”, a explicat ministrul pentru Digi24.




El a subliniat că transportatorii dacă vor să intre în București să protesteze au nevoie de două autorizații: „una este de a circula într-o anumită zonă și una pentru un protest”.
„Fac apel la cei care își exprimă nemulțumirea și cererile în acest fel să nu încalce legea, să nu pună în pericol polițiștii, jandarmii sau cetățenii. Au și ei drepturi, inclusiv la integritate fizică. Riscul face parte din meseria de polițisit, jandarm, salvator etc., dar este condamnabil când riscul este produs în mod voit de un alt cetățean. Legea va fi aplicată și să nu se conteze pe o derogare de astfel de atribuții din partea forțelor de ordine”, a mai declarat Predoiu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


UPDATE ora 20.00: Președintele AUR, George Simion, a mers la Chiajna pentru a discuta cu transportatorii și fermierii care protestează. El s-a declarat solidar cu protestatarii și a cerut ca aceștia să fie lăsați să intre în București. Însă, unii dintre cei prezenți i-au cerut însă să plece pentru a nu confisca politic protestul lor.

UPDATE ora 19.30: Prefectul Capitalei, Rareș Hopincă, s-a întâlnit cu protestatarii în Chiajna și a invitat o delegaţie a protestatarilor să discute la Prefectură pentru a prezenta în mod concret revendicările.




„Este important de ştiut că există dorinţă de dialog, motiv pentru care am mers în rândul acestora în această seară. Dar pentru a identifica soluţii, este esenţial ca revendicările protestatarilor să fie prezentate punctual şi concret. De îndată ce va fi desemnată o delegaţie, suntem gata să începem discuţiile pentru identificarea unor soluţii”, a precizat Rareş Hopincă, potrivit unui comunicat de presă al Prefecturii Capitalei.
UPDATE ora 18.30: Transportatorii și fermierii au forțat un baraj al forțelor de ordine instituit în comunca Chiajna din Ilfov în încercarea de a intra în București unde vor să meargă la Guvern. Poliția și Jandarmeria face eforturi pentru a opri trecerea lor, iar mai mulți protestatari sunt legitimați, relatează televiziunile Digi24 și Antena3.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


La fața locului s-a deplasat și prefectul Capitalei, Rareș Hopincă, pentru a discuta cu protestatarii care forțează trecerea pentru a ajunge la Palatul Victoria.

UPDATE ora 17.25: Reprezentanții guvernului și cei ai asociațiilor de transportatori au analizat problemele cu care se confruntă sectorul transportatorilor și soluțiile pentru rezolvarea în cadrul întâlnirii de joi de la Palatul Victoria, transmite Guvernul într-un comunicat de presă.
„În urma consultărilor, s-a convenit că ministerele și instituțiile cu atribuții în rezolvarea aspectelor semnalate vor fi informate de către Cancelaria prim-ministrului despre problemele ridicate, în vederea găsirii celor mai potrivite soluții”, se menționează în comunicat.




De asemenea, părțile au agreat ca până la sfârșitul săptămânii viitoare cel mai târziu să fie stabilită o întâlnire de lucru între reprezentanții transportatorilor care au participat la consultările de la Guvern și cei ai Autorității de Supraveghere Financiară pentru a discuta aspectele semnalate în legătură cu asigurarea de Răspundere Civilă Auto (RCA) și a găsi soluții aplicabile la problematicile semnalate de transportatori.
La întâlnire au participat din partea Guvernului Florin Spătaru, Ovidiu Gheorghe și Daniel Botănoiu, consilieri de stat în cadrul Cancelariei prim-ministrului, iar din partea transportatorilor, reprezentanți desemnați din toate zonele țării.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


UPDATE ora 12:50. Sorin Grindeanu s-a întâlnit, joi, cu reprezentanţi ai unor asociaţii ale transportatorilor, discuţiile urmând să continue miercurea viitoare.
„Ministrul Transporturilor şi Infrastructurii, Sorin Grindeanu, a discutat, în această dimineaţă, la sediul MTI, cu reprezentanţii confederaţiilor şi asociaţiilor relevante de transportatori. Astfel, împreună cu cei de la COTAR, Asociaţia Patronală a Transportatorilor Europa 2002- APTE 2002 şi APULUM s-a stabilit reluarea discuţiilor pentru miercurea viitoare”, au transmis, joi, reprezentanţii Ministerului Transporturilor.





Autovehicule ale firmelor de transport din toată ţara participă, joi, la protestul declanşat miercuri. Între timp, o delegaţie a protestatarilor a fost primită pentru discuţii la Guvern.
VEZI GALERIA  FOTOPOZA 1 / 7
„Delegaţia a intrat la ora 10.00 la întâlnire la Guvern. Din informaţiile pe care le am din interior, au fost primiţi de către consilierii primului-ministru, adică o reprezentare foarte slabă. Văd că au timp de filme premierul şi ministrul transporturilor, dar nu au timp să se întâlnească cu operatorii de transport. La întâlnire este ministrul agriculturii, dar degeaba este ministrul agriculturii acolo, pentru că în delegaţie sunt numai reprezentanţi ai transportatorilor. Eu nu zic să nu meargă oamenii la film. Dar chiar să-ţi baţi joc şi să ai atâtea camioane în stradă, şi să te întorci cu spatele, şi să nu te întâlneşti cu ei, asta mi se pare strigător la cer”, a declarat, joi, pentru News.ro, preşedintele Federaţiei Operatorilor de Transport din România, Augustin Hagiu.




El a precizat că „din ţară vin continuu camioane către Bucureşti, iar centura Capitalei este blocată”.
În ceea ce priveşte acţiunile viitoare de protest, Augustin Hagiu a precizat că o eventuală continuare a acestora depinde de rezultatele discuţiilor de joi, de la Guvern.
Transportatorii cer recunoaşterea transportului rutier „drept sector economic strategic şi elaborarea unor măsuri care să susţină acest sector economic pentru a rămâne competitiv şi a aduce în continuare venituri directe la bugetul statului”, în condiţiile în care susţin că sectorul transporturilor este cel mai mare exportator de servicii din România, aducând peste 5 miliarde de euro anual în economia românească, contribuind la reducerea deficitului valutar.
Revendicările protestatarilor

Plafonarea RCA la 5.000 de lei la B 0 şi posibilitatea suspendării acoperirii poliţelor (RCA/CMR/casco) când un camion nu este în uz şi prelungirea automată a valabilităţii. 
Scurtarea timpilor de trecere a frontierei prin modificarea OG 43 şi respectarea Regulamentului European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere)


Reintroducerea toleranţelor la depăşirile de greutate/gabarit, aşa cum prevăd şi normele europene şi evitarea dublei taxări
Mutarea controalelor rovinietei, cântarului şi al măsurării gabaritului pe teritoriul naţional/la cel puţin 15 km de punctul de trecere a frontierei, respectând astfel şi Regulamentul European 1100/2008 privind controalele în vămi (care prevede eliminarea controalelor maselor şi dimensiunilor din punctele de trecere a frontierelor pentru a fluidiza traficul prin frontiere)

 3. Alocaţii de cazare/alocaţii de hrană

Acordarea alocaţiei de cazare neimpozabilă de 265 de lei/zi pentru salariaţii bugetari să se acorde şi angajaţilor din privat, fără documente justificative.
Introducerea unei alocaţii de hrană pentru lucrătorii detaşaţi, neimpozabilă, în valoare de 40 de euro/zi, care să se adauge la plafonul maxim de 87,5 euro/zi în limita căruia se poate acorda indemnizaţia de detaşare

 4. Reglementarea unui mediu de concurenţă loială în transporturi:

Reglementarea unei legi antidumping prin care se pedepseşte prestarea unui serviciu la un tarif care nu acoperă costurile implicate (poate fi aplicată la nivelul întregii economii pentru interzicerea activităţii economice sub costuri). Impunerea unui tarif minim de referinţă.
Obligaţia plăţii timpilor de aşteptare a camioanelor la încărcare/descărcare care depăşesc două ore
Obligaţia plăţii serviciului prestat de şofer de încărcare/descărcare a mărfii în/din camion sau interzicerea acestui serviciu
Obligativitatea expeditorilor de a prezenta la licenţiere o asigurare de risc financiar sau orice altă formă de garanţie bancară în limita căreia poate încheia tranzacţia
Responsabilizarea beneficiarului mărfii, care a asigurat încărcarea camionului, în cazul în care la cântar se constată altă greutate decât în documente.

5. Posibilitatea recuperării unui procent din acciza la combustibil pentru firmele de transport
6. Controlul camioanelor ucrainene pe teritoriul României în egală măsură cu al celor româneşti. Rezolvarea problemelor de acces în Portul Constanţa, care au devenit din ce mai acute de când sunt atât de multe camioane ucrainene care intră zilnic în port.
Foto: Octav Ganea, Inquam Photo



Urmărește-ne pe Google News




----------------------------------


Netflix elimină de pe platformă un film indian care o arată pe fiica unui preot hindus mâncând și gătind carne | VIDEO 
Știri Externe
2024-01-11T18:05:53+02:00

Compania de streaming video Netflix a eliminat de pe platforma sa un film în limba indiană, după ce pelicula a generat o serie de reacții negative pe rețelele de socializare pentru că o înfățișează pe fiica unui preot hindus mâncând carne, informează joi, 11 ianuarie, Reuters.



Hindușii sunt cea mai mare comunitate religioasă din India, iar preoții hinduși, precum și familiile lor sunt de obicei vegetarieni.
„Annapoorani – The Goddess of Food”, un film în limba tamil care a fost lansat în cinematografe în decembrie și difuzat pe Netflix ulterior în aceeași lună, nu mai era disponibil pe platforma internațională de streaming începând de joi.



Reprezentanții Netflix din India nu au răspuns imediat unei solicitări de a oferi un punct de vedere, notează Reuters.




Miercuri, protestatari din partea Vishwa Hindu Parishad (VHP), o organizație hindusă de linie dură care are legături cu Partidul Bharatiya Janata al premierului Narendra Modi, au strigat sloganuri împotriva Netflix și a filmului în fața biroului din Mumbai al companiei, potrivit unei postări pe rețeaua X a purtătorului de cuvânt al VHP, Shriraj Nair.
Our karyakartas protested against the arrogant @NetflixIndia and will ensure this #Annapoorani movie or whatever is withdrawn ..These bigots will be taught a lesson for sure..@nilesh_krishnaa@naadsstudios@tridentartsoffl@shariqpatel#MonikaShergil pic.twitter.com/Ng8XPFaoHx— Shriraj Nair (@snshriraj) January 11, 2024





We are strictly warning you @NetflixIndia to immediately withdraw this evil movie of yours or else be ready to face legal consequences and @BajrangDalOrg style action.@ZeeStudios_ pic.twitter.com/AVX9h4jHQ6— Shriraj Nair (@snshriraj) January 9, 2024



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Filmul o prezintă pe fiica unui preot al unui templu hindus din statul Tamil Nadu, din sudul Indiei, care consumă carne și care, ulterior, participă la un concurs de gătit cu miză mare, unde gătește carne.
„Acest film… este lansat în mod intenționat pentru a răni sentimentele hinduse”, a afirmat Ramesh Solanki, care s-a descris ca fiind șeful unei organizații numite „Hindu IT Cell”, pe rețeaua de socializare X, cunoscută anterior sub numele de Twitter.




Solanki a precizat că a depus o plângere la poliția din Mumbai în legătură cu filmul, enumerând mai multe scene despre care a spus că sunt jignitoare pentru hinduși.
Netflix și rivali precum Amazon și Disney au fost deseori ținta criticilor din partea grupurilor religioase dure din India, una dintre cele mai mari piețe de streaming din lume.
În 2021, Amazon și-a cerut scuze, într-un gest rar, pentru unele scene din serialul său „Tandav”, care s-a confruntat cu procese în instanță și plângeri că i-a ofensat pe hinduși.




Platformele Netflix și Amazon au devenit extrem de populare în India, care ar urma să devină o piață de 7 miliarde de dolari pentru acest sector până în 2027, potrivit Media Partners Asia.
Foto: Profimedia Images



Urmărește-ne pe Google News




----------------------------------


Preot polonez arestat, după ce a organizat o orgie sexuală încheiată cu leșinul unui participant care luase prea multe pastile pentru disfuncții erectile 
Știri Externe
2024-01-11T17:25:40+02:00

Un preot polonez a fost arestat și acuzat de infracțiuni sexuale și legate de droguri, precum și că nu a acordat ajutor medical unei persoane aflate în pericol, după ce presa a relatat că un bărbat s-a prăbușit în timpul unei petreceri sexuale organizate la domiciliul lui, a anunțat joi, 11 ianuarie, agenția poloneză de presă PAP, potrivit Reuters.



Dioceza din sud-vestul Poloniei este afectată de acest scandal după ce au apărut informații în septembrie anul trecut despre o orgie la domiciliul unui preot din orașul Dabrowa Gornicza.
Preotul, identificat doar ca Tomasz Z. din cauza legilor poloneze privind protecția vieții private, a fost plasat în arest preventiv, după ce a fost arestat luni.
El riscă o pedeapsă de până la 10 ani de închisoare.
„Trei dintre acuzații se referă la infracțiuni descrise în legea privind combaterea dependenței de droguri și sunt legate de furnizarea de droguri, una dintre acestea este legată în plus de… infracțiuni împotriva libertății și decenței sexuale”, a declarat pentru agenția de stat PAP un purtător de cuvânt al procuraturii locale.




Cea de-a patra acuzație se referă la omisiunea de a ajuta o persoană care se confruntă cu o amenințare la adresa vieții sau a sănătății sale.
Potrivit presei poloneze, un bărbat a leșinat la petrecere după ce a luat prea multe pastile pentru disfuncții erectile.
Unul dintre participanții la petrecere a chemat o ambulanță, dar când paramedicii au sosit, li s-a refuzat intrarea și au putut să îi acorde ajutor medical bărbatului decât după ce a fost chemată poliția, potrivit relatărilor presei.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Articolele din presă menționau că bărbatul practica prostituția, dar procuratura a negat acest lucru.
Procurorii spun că trei bărbați au luat parte la eveniment – bărbatul care s-a prăbușit, preotul Tomasz Z. și bărbatul care a chemat ambulanța.
Episcopul diocezei a demisionat anul trecut, a anuțat Vaticanul la momentul respectiv, fără a oferi un motiv pentru demisia acestuia.
Tomasz Z. a fost scos din rândul clerului anul trecut, după ce presa a relatat despre presupusa orgie sexuală.




În paralel cu activitatea procuraturii, biserica va desfășura și propria anchetă în cazul lui Tomasz Z., investigație ale cărei rezultate vor fi transmise Vaticanului, a precizat, pentru Reuters, biroul de presă al diocezei Sosnowiec.
Fotografie ilustrativă / Sursa: 123rf.com



Urmărește-ne pe Google News




----------------------------------


„Putin ar putea fi pe cale să lanseze un atac apocaliptic”. Avertismentul unui fost colonel occidental, în cel mai dificil moment al războiului 
Știri Externe
2024-01-11T16:58:40+02:00

Există discuții la Moscova cum că o ofensivă decisivă menită să întoarcă soarta războiului în favoarea Rusiei ar fi în pregătire, într-un moment în care Ucraina se confruntă cu o criză de muniții, scrie colonelul britanic Hamish de Bretton-Gordon, expert în arme chimice, într-o opinie publicată de cotidianul The Telegraph.



Într-unul dintre cele mai dificile momente ale războiului, în care Kievul face apel la aliații săi pentru continuarea susținerii militare cruciale, iar Rusia atacă deja pe toată linia frontului, un expert militar occidental avertizează că Moscova ar putea profita de slăbiciunile adversarilor săi. 
În vreme ce atenția Occidentului se îndreaptă spre alte evenimente, precum alegerile din SUA sau Marea Britanie, de anul acesta, iar mulți consideă că războiul din Ucraina a intrat într-un impas, Kremlinul nu s-a resemnat, spune fostul colonel britanic Hamish de Bretton-Gordon, fost comandant în armata britanică și în NATO, în prezent expert militar în arme chimice.




Există, prin urmare, discuții la Moscova cum că o ofensivă decisivă menită să întoarcă soarta războiului în favoarea Rusiei ar fi în pregătire, spune el.
Oficialii de la Moscova scotocesc acum pe tot globul pentru a cumpăra drone și muniție de la fiecare dictator posibil, în vreme ce Kievul se roagă de aliații distrași de alte preocupări să îi livreze obuze și apărare antiaeriană.
Contrastul dintre Rusia și Occident nu poate fi mai clar decât acum, într-un moment în care Moscova se concentrează tot mai mult pe o economie de război, scrie Bretton-Gordon.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Mai există și alte argumente pentru o posibilă mutare importantă a Rusiei, crede expertul militar. 
În tot acest timp, Putin va trebui să le dovedească rușilor că poate obține câștiguri pe front. Alegerile din martie vor fi o farsă, dar asta nu înseamnă că liderul de la Kremlin este intangibil. Amintirea revoltei lui Prigojin de anul trecut și victimele recente din Belgorod generează motive de îngrijorare, spune el.
Având în vedere că ultranaționaliștii ruși cer o ofensivă majoră în jurul Harkovului, există un stimulent clar pentru Putin de a da un impuls major „operațiunii militare speciale”, subliniază Bretton-Gordon.




Obstacolul major care stă în calea acestei mutări decisive a Rusiei este unul evident: lipsa capacității militare convenționale. 
Problema este că, potrivit Institutului pentru Studiul Războiului (ISW), un think-tank cu sediul în SUA, armata rusă nu pare să fie în măsură „de a desfășura o operațiune de capturare a unui teritoriu semnificativ în regiunea Harkov pe termen scurt”.
„O incursiune rusă de 15 kilometri în adâncime și de câteva sute de kilometri în lățime ar fi o întreprindere operațională masivă care ar necesita o grupare de forțe mult mai mare și cu resurse semnificativ mai bune decât cele pe care forțele rusești le au în prezent concentrate de-a lungul întregii frontiere cu Ucraina, cu atât mai puțin în regiunea Belgorod”, au explicat experții ISW.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Acest lucru nu înseamnă că un astfel de atac este imposibil. Înseamnă pur și simplu că ar necesita arme care nu au ajuns încă pe front, spune însă expertul militar britanic.
La acest capitol, el se desparte de opinia altor observatori și oficiali militari occidentali care au speculat că Rusia nu este dispusă în acest moment să apeleze la armele nucleare tactice. 
Bretton-Gordon observă că singurele arme de care dispune Rusia și care ar putea ajuta la atingerea obiectivelor într-un interval scurt de timp ar fi chiar o armă nucleară tactică sau una capabilă de un atac chimic sau biologic. 




Putin ar putea crede că acesta este un risc care merită asumat, crede fostul colonel britanic.
Bretton-Gordon merge mai departe și spune că mulți dintre decidenții occidentali nu înțeleg, de fapt, filosofia și obiectivele liderului de la Kremlin. 
Asemenea lui Stalin, Putin are un ego insațiabil și o dorință de măreție cu orice preț. Cei din Occident care cred că o încetare a focului ar putea fi urmată de o revenire la „normalitate” sunt complet nebuni, spune expertul.
Nimeni care înțelege Kremlinul nu crede că putem fi siguri de faptul că Putin își va opri marșul spre vest, adaugă el.




Deriva spre militarizarea statului rus și apelurile tot mai numeroase pentru o ofensivă mai mare trebuie să servească drept avertisment că Occidentul trebuie să se trezească înainte ca acesta să acționeze.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Trebuie să sprijinim și să înarmăm pe deplin Ucraina. Dacă nu o facem, așa cum a avertizat șeful securității poloneze, NATO va fi în război cu Moscova în câțiva ani, mai avertizează Bretton-Gordon.



Urmărește-ne pe Google News




----------------------------------


Un lider al opoziției sârbe a rămas paralizat parțial după ce a fost bătut de agenți ai serviciilor secrete, acuză familia 
Știri Externe
2024-01-11T16:53:07+02:00

Familia lui Nikola Sandulović spune că a fost luat de acasă pe 3 ianuarie, după ce a cerut public scuze pentru crimele comise de sârbi împotriva etnicilor albanezi în timpul războiului de independență al Kosovo din 1998 și 1999. În urma bătăilor primite în detenție, el a rămas paralizat parțial, mai spune familia, citată de The Guardian.



Miercuri, familie a primit dreptul la prima vizită după cinci zile de pauză, iar fiica sa Karla a cerut ca tatăl ei să fie transferat la un spital civil de la unitatea militară din Belgrad în care era deținut.
„Este comunicativ, dar este complet paralizat pe partea dreaptă, într-un scaun cu rotile și într-o stare de sănătate foarte proastă”, a spus ea într-o declarație făcută prin intermediul lui Michael Polak, avocat din Marea Britanie și director al fundației „Justiție în străinătate”, care îl reprezintă pe politician.




Familia crede că Sandulović, liderul Partidului Republican Sârb și critic vehement al Partidului Progresist Sârb al președintelui Aleksandar Vucic, ar fi fost, de asemenea, otrăvit. Avocații au precizat că nu pot verifica date despre sănătatea lui Sandulović sau despre bătăile încasate până nu este mutat într-o unitate civilă cu acces deplin la medici și avocați.
Avocatul Polak a depus un memoriu urgent la Comitetul ONU Împotriva Torturii prin care solicită în mod oficial o astfel de mutare. El argumentează că Sandulović a fost „sechestrat de serviciile de informații sârbe, apoi reținut și torturat în mod arbitrar”.




Sandulović a fost criticat aspru în presa de stat după ce a postat un videoclip, anul trecut, în timp ce vizitează mormântul lui Adem Jashari, un fondator al Armatei de Eliberare a Kosovo, care a fost ucis de poliția sârbă în 1998 împreună cu 57 de membri ai familiei sale în timpul războiului de independență a Kosovo.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La momentul gestului său inițial, în februarie 2023, Sandulović și-a cerut scuze pentru uciderea acestora de către sârbi. El a republicat videoclipul împreună cu alte scuze în ultimele două săptămâni, provocând critici din partea unor publicații.




„Sunt singurul politician din Serbia care a venit să-și aducă omagiul victimelor albaneze inocente, familia Jašari, la Prekazi. Mi-am cerut scuze și am cerut iertare în numele sârbilor care nu au comis asta”, a scris Sandulović pe X pe 2 ianuarie.
Afirmațiile și acțiunile sunt motivele pentru care a fost bătut de autoritățile sârbe, acuză apropiații.
„A fost bătut rău. Are o coastă ruptă. Când s-a întors acasă, își pierdea și recăpăta cunoștința și se plângea că nu își poate mișca partea dreaptă a corpului”, a spus Polak.




Quick update on Nikola Sandulovic, the chairman of the Republican Party of Serbia.I just received photos and videos of @Sandulovic_N‘s while he was being released from the hospital.As per his wife’s account, Nikola was kidnapped yesterday and held at Savska 35, Beograd 11108,… pic.twitter.com/x9qgS5Qfa2— Evi Kokalari (@KokalariEvi) January 4, 2024 
În ciuda acestui fapt, Sandulović a fost arestat de poliția sârbă a doua zi după ce s-a întors acasă și nu a mai fost văzut de familia sa până miercuri dimineață.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Un judecător a dispus să fie arestat pentru 30 de zile după ce a fost acuzat, în lipsă, de presupusă incitare la ură națională, rasială și religioasă, infracțiune care poate duce la o pedeapsă cu închisoarea de la șase luni la cinci ani. 



Urmărește-ne pe Google News




----------------------------------


Pilot al British Airways, „răpit, torturat și lăsat fără niciun ban”, într-o escală de cumpărături, după ce o femeie l-a rugat să o ajute cu sacoșele, în Africa de Sud 
Știri Externe
2024-01-11T16:45:36+02:00

Un pilot al operatorului aerian British Airways a fost torturat după ce a fost răpit în Africa de Sud, în timp ce făcea cumpărături în timpul unei escale între două zboruri, scrie presa britanică, potrivit Sky News.



Compania aeriană a transmis că „sprijină” un coleg și autoritățile locale în ancheta lor, dar nu a oferit alte detalii.
Ziarul The Sun citează o sursă care susține că pilotul a fost eliberat doar după ce a fost lăsat „fără niciun ban”.
De asemenea, a fost trimisă o alertă angajaților companiei aeriene prin care se anunța că un membru al echipajului „a fost răpit” în fața unui supermarket, precizează tabloidul britanic.
„Este uluitor ce s-a întâmplat cu pilotul. A fost ceva desprins din filme”, a declarat o sursă.




Pilotul ar fi fost abordat de o femeie în parcarea unui supermarket, la nord de complexul Melrose Arch din Johannesburg, care l-a rugat să o ajute cu pungile de cumpărături.
Când au ajuns la mașina femeii, el a fost împins înăuntru de un grup de bărbați și dus într-o zonă îndepărtată a orașului, unde a fost „agresat rău de tot”.
The Sun mai scrie că a fost nevoie de un înlocuitor, deoarece pilotul nu a mai fost apt să piloteze avionul înapoi la Londra.
„A căzut în capcana de a accepta să ajute o femeie aflată în dificultate și, înainte de a-și da seama, a fost băgat într-un vehicul și dus departe”, a declarat sursa.




„A îndurat apoi ore întregi de tortură și agresiuni fizice. Totul s-a încheiat doar când a rămas fără niciun ban. Este fericit că a rămas în viață”, a mai spus sursa.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Îl sprijinim pe colegul nostru și autoritățile locale în ancheta lor”, s-au limitat să declare reprezentanții British Airways, pentru Sky News.
Foto: Profimedia Images



Urmărește-ne pe Google News




----------------------------------


Un petrolier a fost capturat de bărbați înarmați, lângă Oman. Iranul a confirmat, ulterior, că a confiscat nava 
Știri Externe
2024-01-11T16:43:57+02:00

Petrolierul Saint Nicholas, sub pavilion Insulele Marshall, a fost acostat, joi, de intruși înarmați în momentul în care naviga aproape de orașul Sohar din Oman, iar sistemul său de urmărire AIS a fost oprit în timp ce se îndrepta în direcția portului iranian Bandar-e-Jask, informează Reuters.



Ulterior, Iranul a anunțat că a capturat nava cu țiței irakian destinat Turciei, ca reacție la confiscarea de anul trecut a aceluiași petrolier de către principalul inamic al Teheranului, Statele Unite, a informat presa iraniană.
„Marina Armatei Iranului anunță confiscarea unui petrolier american în Golful Oman în urma unui ordin judiciar”, a transmis armata iraniană, citată de Reuters.
Nava era încărcată 145.000 de tone metrice de petrol în portul irakian Basra și se îndrepta către Aliaga, în vestul Turciei, prin Canalul Suez, a declarat operatorul său, Empire Navigation, pentru Reuters, adăugând că a pierdut contactul cu nava.




Pe tancul petrolier era un echipaj format din 19 persoane, 18 cetăţeni filipinezi şi un cetăţean grec, a anunțat operatorul, adăugând că nava a fost închiriată de compania turcă de rafinare a petrolului Tupras, relatează Digi 24.
Autoritatea operațiunilor comerciale maritime din Regatul Unit (UKMTO) a declarat joi că a primit un raport conform căruia o navă situată la aproximativ 50 de mile marine est de coasta Omanului a fost îmbarcată de patru până la cinci persoane înarmate. S-a raportat că intrușii înarmați purtau uniforme negre în stil militar și măști negre. 







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


UKMTO a declarat că ofițerul-șef de securitate a raportat că nava și-a schimbat cursul către apele teritoriale iraniene și comunicarea cu petrolierul a fost pierdută.
În 2023, Saint Nicholas a fost confiscat de Statele Unite în cadrul unei operațiuni de aplicare a sancțiunilor, când a navigat sub un alt nume, Suez Rajan. 
Statele Unite au declarat la acea vreme că Corpul Gărzii Revoluționare Islamice (IRGC) din Iran a încercat să trimită petrol iranian de contrabandă în China, încălcând sancțiunile SUA.




În urma confiscării navei anul trecut, Iranul a avertizat Statele Unite că acest gest „nu va rămâne fără răspuns”.



Urmărește-ne pe Google News




----------------------------------


Explozie într-un garaj din Turda. Doi bărbați, cu multiple arsuri, au fost transportați la spital 
Știri România
2024-01-11T16:14:46+02:00

Incidentul s-a produs, joi, pe strada Frăgăriște din municipiul Turda, județul Cluj, după ce rezervorul cu gaz al unei mașini aflate în garaj a explodat, informează Ziua de Cluj.



În urma exploziei, doi bărbați au fost răniți. Aceștia au fost preluați de echipajele medicale sosite la fața locului și transportați la spital cu multiple arsuri.
„Explozia s-a produs la rezervorul de gaz al unui autoturism. Echipajele noastre asigură măsuri specifice de prevenire şi stingere a incendiilor, acordând, de asemenea, prim ajutor calificat victimelor. Ambii bărbați prezintă arsuri la nivelul feței și al membrelor inferioare, fiind conștienți și cooperanți”, a transmis ISU Cluj.




La fața locului au intervenit pompierii din cadrul Detașamentului Turda. Explozia nu a fost urmată de un incendiu.
FOTO: ISU Cluj



Urmărește-ne pe Google News




----------------------------------


Acte necesare pentru numere roșii în 2024. Cum faci înmatricularea provizorie a mașinii 
Știri România
2024-01-11T16:02:09+02:00

Acte necesare pentru numere roșii în 2024. Pentru înmatricularea provizorie a mașinii, perioadă în care autovehiculul va avea numere roșii, ai nevoie de mai multe documente. Iată care sunt acestea:



Dacă tocmai ai achiziționat o mașină, din țară sau din străinătate, pentru a putea circula în mod legal imediat, poți apela la înmatricularea provizorie, timp în care autovehiculul va avea numere roșii. Alternativa numerelor roșii este limitată ca timp, însă este foarte utilă până când reușești să obții toată lista cu acte necesare pentru înmatriculare auto permanentă. 

Cuprins:
Acte necesare pentru numere roșii în 2024Cât costă să obții numerele roșii pentru înmatricularea provizorieCe valabilitate au numerele roșii în 2024Cum înmatriculezi o mașină cu numere roșii. Acte necesare în 2024
VEZI GALERIA  FOTOPOZA 1 / 3




Acte necesare pentru numere roșii în 2024

Cererea solicitantului
Contractul de asigurare de răspundere civilă auto obligatorie – RCA (original și copie)
Documentul care atestă dreptul de proprietate al solicitantului asupra vehiculului (original şi copie)
Documentele de înmatriculare eliberate de autoritățile străine în cazul vehiculului care a mai fost înmatriculat în alt stat, în original și în copie. În lipsa acestor documente, autorizarea provizorie pentru circulație se va efectua pentru o perioadă de maximum 5 zile, dar care nu poate depăși data la care expiră asigurarea de răspundere civilă auto obligatorie.
Actul de identitate al solicitantului (original și copie). În cazul persoanelor juridice vor fi depuse documentele care să ateste dobândirea personalităţii juridice, denumirea şi sediul, în copie (de exemplu: certificat constatator eliberat de Oficiul Naţional al Registrului Comerţului), precum şi împuternicirea reprezentantului legal al acestora; Delegaţie;
Dovada plăţii contravalorii autorizaţiei de circulaţie provizorie – 13 lei (se poate achita la ghișeul de depunere documente)
Dovada plăţii contravalorii plăcuţelor cu numere roșii provizorii (se poate achita la ghișeul de depunere documente)
Copia declarației vamale, după caz, pentru vehiculele achiziţionate din afara UE, pentru care se solicită autorizarea de circulaţie provizorie pentru o perioadă mai mare de 30 de zile sau pentru perioade care, cumulate, depăşesc 30 de zile.
Procură specială autentificată de notarul public, în cazul în care documentele se depun de o altă persoană decât titularul.








Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Vezi și ce este talonul auto sau certificatul de înmatriculare
Cât costă să obții numerele roșii pentru înmatricularea provizorie
Plăcuțele cu numere roșii provizorii costă 40 de lei, taxă ce poate fi plătită, pe loc, la ghișeul unde se depun actele. Pe lângă această taxă, se mai plătesc 13 lei pentru autorizația de circulație provizorie. Aceste taxe se pot achita la ghişeul unde se depun documentele, la Direcţia Regim Permise de Conducere şi Înmatriculare a Vehiculelor (DRPCIV).




Ce valabilitate au numerele roșii în 2024
Autorizația provizorie și numerele roșii sunt valabile 30 de zile de la data eliberării. Dacă în acest timp, proprietarul nu și-a putut înmatricula vehiculul, acesta mai poate face încă o cerere, pentru un alt rând de numere roșii ce sunt valabile încă 60 de zile. 
O alternativă posibilă din 2021 este ca, în cazul în care pentru autovehiculul respectiv nu s-a mai eliberat niciun set de numere provizorii, primul set poate fi eliberat pe o perioadă de 90 de zile, cu condiția ca polița RCA să fie valabilă pentru minimum 90 de zile. 




Este important de știut că în cazul în care s-au eliberat 3 rânduri de numere roșii, reglementarea nu se mai aplică.
Vezi și cum verifici dacă numărul ales este disponibil



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cum înmatriculezi o mașină cu numere roșii. Acte necesare în 2024
În cazul în care a expirat valabilitatea autorizației provizorii de circulație sau vrem pur și simplu să înmatriculăm permanent o mașină cu numere roșii, este nevoie de următoarele acte:

Cerere înmatriculare auto; 
Fişa de înmatriculare completată cu datele proprietarului ce are viza ANAF (în cazul înscrierii în certificatul de înmatriculare şi a altei persoane, se va depune şi fişa de înmatriculare completată cu datele acesteia) 
Dovada plăţii contravalorii certificatului de înmatriculare – 49 de lei, se poate achita numerar la ghișeu odată cu depunerea documentelor;
Actul de identitate al solicitantului, în original şi în copie. 
Copia contractului RCA în termenul de valabilitate al acestuia; 
Documentul care atestă dreptul de proprietate al solicitantului, în original şi în copie. 
Cartea de identitate a vehiculului, în original şi copie; 
Certificatul de autenticitate al vehiculului eliberat de Registrul Auto Român – 539 de lei – în cazul mașinilor cumpărate din afara țării
Documentele de înmatriculare eliberate de autorităţile străine, în original, precum şi plăcuţele cu numărul de înmatriculare; 
Dovada efectuării inspecţiei tehnice periodice, în termenul de valabilitate a acesteia; 
Dovada plăţii contravalorii plăcuţelor cu numărul de înmatriculare.




Urmărește-ne pe Google News




----------------------------------


Wizz Air a pierdut procesul prin care contesta un ajutor de milioane de euro acordat TAROM de statul român în timpul pandemiei 
Știri Externe
2024-01-11T16:01:47+02:00

Compania ungară Wizz Air a pierdut, joi, lupta în justiţie prin care contesta un ajutor de salvare de 36,66 milioane de euro acordat de statul român companiei aeriene TAROM în urmă cu patru ani, în timpul pandemiei de COVID, informează Reuters, citată de News.ro.



Cea mai înaltă instanţă europeană cu sediul la Luxemburg, Curtea de Justiție a Uniunii Europene a susţinut decizia autorităţilor de reglementare ale UE de a aproba ajutorul.
„Curtea respinge recursul Wizz Air cu privire la ajutorul de salvare acordat de România TAROM. Acest ajutor, în valoare de 36.660.000 de euro, este compatibil cu dreptul Uniunii Europene”, au transmis judecătorii.
Comisia Europeană a aprobat ajutoare de stat în valoare de miliarde de euro pentru companiile aeriene europene în timpul pandemiei de COVID-19, o mare parte dintre acestea fiind ulterior contestate de rivali în instanţă.




România a acordat un împrumut pentru a finanţa nevoile de lichidităţi ale TAROM, rambursabil după şase luni.
Totuși, Comisia Europeană are un bilanţ mixt în ceea ce priveşte apărarea deciziilor sale în instanţă. O instanţă inferioară a respins, luna trecută, aprobarea pe care a dat-o în 2020 unui ajutor de stat al Franţei în valoare de 7 miliarde de euro acordat Air France.
FOTO: Hepta



Urmărește-ne pe Google News




----------------------------------


Milan, un elev francez de 13 ani, copilul-minune al modei franceze: „Mă simt mai în largul meu decât la școală” 
Știri Externe
2024-01-11T15:56:58+02:00

Milan, un elev de 13 ani din Paris, a devenit cel mai tânăr stagiar al celor de la Louis Vuitton, după ce mama sa i-a împărtășit cu mândrie schițele pe rețelele de socializare, relatează Daily Mail.



În noiembrie, mama lui Milan, Louise Odessa, a postat imagini cu schițele fiului ei, Milan, pe X, fostul Twitter, în speranța de a atrage atenția și a-i asigura copilului pasionat de modă „o experiență de lucru”.
Milan, care se luptă cu tulburările de atenție, desenase câteva modele de pantofi de damă și de haine de lounge în stilul Vuitton, casa sa de modă preferată. Schițele au fost văzute de peste 200.000 de utilizatori X.
🛑🚨⏳️[HELP] Je dois trouver impérativement un stage de 3e pour mon fils Milan de 13ans…et pas n’importe quelle Maison…Bonjour @LouisVuitton Mon fils est juste un petit peu, beaucoup, passionné par votre marque et le cuir. Il est aussi très doué sur Photoshop sur… pic.twitter.com/BWzdHu97u7— Odessa (@LouiseOdessa) November 7, 2023





Desenele au fost apoi  preluate de un jurnalist francez, care le-a mai luminat și le-a publicat într-o gazetă locală. Prestigioasa casă de modă franceză a fost atât de impresionată, încât i-a oferit un stagiu, pe care l-a finalizat săptămâna trecută. Vestea a venit pe 14 decembrie, de ziua de naștere a lui Milan.
Într-un interviu pentru BFMTV, în care a descris experiență la Vuitton, Milan a spus: „M-am simțit mai în largul meu acolo decât la școală, după doar 2 zile. A fost magie. Pentru mine, este, de fapt, începutul vieții“.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Crede în visele tale și totul este posibil”
În timpul stagiului, Milan a creat un design de servietă în conformitate cu viziunea creativă a mărcii.
„Mulțumesc mult pentru fiul meu. Sunt atât de mândru de el. Concluzia e să crezi în tine. Crede în visele tale și totul este posibil”, a spus Louise Odessa, mama micuțului.
Povestea lui Milan a ajuns în presa a ajuns în toată lumea, din Anglia, în India, Brazilia sau Agentina.
De @BFMTV au bout du monde. Après la presse américaine, la belle histoire de Milan relayée en Angleterre, au Brésil, en Inde & en Iran ! pic.twitter.com/eCGui9flDD— Marie Gentric (@MarieGentric) January 10, 2024





Brazil!!!!❤️ https://t.co/YFgS5TvKyf— Odessa (@LouiseOdessa) January 10, 2024 
@LouiseOdessa manifestement vous navez pas vu ça ! Jusquen Inde ! https://t.co/SLgUs9zQbX— NathB (@NathBoiss) January 10, 2024 



Urmărește-ne pe Google News




----------------------------------


Ce acte sunt necesare pentru căsătorie în 2024. Lista completă 
Știri România
2024-01-11T15:54:29+02:00

Acte necesare căsătorie în 2024. Pentru oficierea căsătoriei, atât pentru cea civilă, cât și pentru cea religioasă, este nevoie de mai multe documente. Iată lista completă:




Cuprins:
Acte necesare căsătoriei în 2024Acte necesare căsătoriei, în 2024, cu un cetățean străinActe necesare căsătoriei, în 2024, în cazul minorilorActe necesare căsătoriei religioase în 2024Condiții în care căsătoria civilă nu se face la primărie
Cei care au decis să facă marele pas în 2024 și să spună „da” în fața ofițerului de stare civilă este bine să știe că pentru asta e nevoie de o serie de documente, dar și de un certificat medical prenupțial. 
Căsătoria se va încheia după 10 zile calendaristice, respectiv între a 11-a și a 14-a zi de la data depunerii actelor în care se cuprind atât ziua când a fost făcută declaraţia, cât şi ziua în care se oficiază căsătoria.
Declaraţia de căsătorie se face personal, de către viitorii soţi, în scris, la primăria locului de domiciliu sau de reşedinţă al unuia dintre ei.




În cazul în care unul dintre viitorii soţi nu se află în localitatea unde urmează a se încheia căsătorie, el poate face declaraţia de căsătorie la primăria localităţii de domiciliu sau de reşedinţă, care o va transmite, în termen de 48 de ore, la primăria localităţii unde urmează a se încheia căsătoria.
Locul încheierii căsătoriei este sediul serviciului de stare civilă din localitatea competentă. Căsătoria se poate încheia în afara sediului primăriei, cu aprobarea primarului, dacă din motive temeinice unul dintre soţi se află în imposibilitatea de a se prezenta (exemplu: suferă de o boală şi nu se poate deplasa). Se poate oficia căsătoria în afara sediului primăriei în cazul persoanelor aflate în executarea pedepselor private de libertate, în penitenciar.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Acte necesare căsătoriei în 2024
VEZI GALERIA  FOTOPOZA 1 / 3

actul de identitate al viitorilor soți, în original și în copie;
certificatul de naștere al viitorilor soți, în original și în copie;
certificat prenupțial – un certificat medical privind starea sănătăţii, valabil 14 zile calendaristice de la data emiterii, care trebuie să conţină menţiunea expresă că persoana se poate sau nu se poate căsători. 
dacă unul din soți a mai fost căsătorit anterior, trebuie aduse și documentele în original și copie (traduse și legalizate, dacă e cazul) din care să reiasă că a fost desfăcută căsătoria anterioară și că persoana se poate căsători din nou (actul de divorț sau un certificat de deces al fostului soț, în funcție de situație);
declarație din care să rezulte că cei doi soți nu cunosc niciun motiv de natură legală care să împiedice încheierea căsătoriei.





Acte necesare căsătoriei, în 2024, cu un cetățean străin



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În cazul în care unul din viitorii soți e străin, lista cu acte necesare pentru căsătorie în 2024 mai conține și următoarele documente:

dovada eliberată de misiunea diplomatică sau oficiul consular ale ţării al cărei cetăţean e viitorul soț străin, din care să rezulte că sunt îndeplinite condiţiile cerute de legea lui naţională, pentru încheierea căsătoriei;
declaraţia autentificată de un notar public, din care să rezulte că soţul cetătean străin nu cunoaşte niciun motiv de natură legală care să împiedice încheierea căsătoriei;
cetăţenii statelor cu care România a încheiat tratate, convenţii sau acorduri de asistenţă juridică în materie de stare civilă pot prezenta, în locul dovezilor emise de reprezentanţele diplomatice, documente eliberate de autorităţile competente ale statului de cetăţenie, datate recent (maximum trei luni de la emitere) ori care au prevăzut, în conţinut, termenul de valabilitate;
 cetăţenii statelor care nu au misiune diplomatică ori oficiu consular acreditat în România şi care sunt în imposibilitatea de a obţine dovada pot prezenta o declaraţie dată pe propria răspundere, autentificată de un notar public, din care să rezulte că viitorul soţ, cetăţean străin sau apatrid, nu este căsătorit şi îndeplineşte condiţiile cerute de legea sa naţională pentru încheierea căsătoriei în România.








Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Acte necesare căsătoriei, în 2024, în cazul minorilor
Codul Civil prevede că vârsta legală pentru căsătorie sau vârsta matrimonială este 18 ani. Cu toate acestea, pentru motive temeinice, minorul care a împlinit vârsta de 16 ani se poate căsători, dacă sunt respectate anumite condiții. 
Mai exact, minorii care nu au împlinit vârsta de 18 ani se pot căsători în baza următoarelor documente: 

avizul medical
dovada încuviinţării părinţilor ori, după caz, a tutorelui şi autorizarea direcţiei generale de asistenţă socială şi protecţia copilului pentru încheierea căsătoriei, cu respectarea prevederilor Codului familiei.





Acte necesare căsătoriei religioase în 2024
Dacă în cazul căsătoriei civile există o listă întreagă cu acte necesare, în cazul cununiei religioase singurul act necesar este certificatul de căsătorie. Asta pentru că statul român recunoaște căsătoria religioasă încheiată în fața preotului numai după încheierea celei civile.
În cazul în care unul dintre soți a mai fost căsătorit anterior, Biserica obișnuiește să ceară și actul de divorț în original și copie. 
De asemenea, atât în Biserica Ortodoxă, cât și în Biserica Catolică se cere aprobare specială din partea Episcopului sau parohului local pentru căsătoriile mixte. 




Condiții în care căsătoria civilă nu se face la primărie
Locul încheierii căsătoriei este sediul serviciului de stare civilă din localitatea competentă. Căsătoria se poate încheia în afara sediului primăriei, cu aprobarea primarului, dacă din motive temeinice unul dintre soţi se află în imposibilitatea de a se prezenta. Se poate oficia căsătoria în afara sediului primăriei în cazul persoanelor aflate în executarea pedepselor private de libertate, în penitenciar.
La încheierea căsătoriei, viitorii soţi vor declara, în faţa delegatului de stare civilă, numele pe care s-au voit să-l poarte în căsătorie, ei pot să-şi păstreze numele lor dinainte de căsătorie, să ia numele unuia sau altuia dintre ei sau numele lor reunite. Căsătoria nu poate fi dovedită decât prin certificatul de căsătorie, eliberat pe baza actului întocmit în registrul actelor de stare civilă
Sursă foto: Shutterstock



Urmărește-ne pe Google News




----------------------------------


Prima zi de proces la Curtea Internațională de Justiție. Africa de Sud acuză „un comportament genocidar” al Israelului 
Știri Externe
2024-01-11T15:30:00+02:00

Judecătorii de la Curtea Internațională de Justiție (CIJ) de la Haga au început joi audierile în cazul acuzațiilor de genocid aduse de Africa de Sud la adresa Israelului în contextul războiului din Fâșia Gaza. Avocații Africii de Sud au dat declarații în fața instanței, iar Israelul este așteptat să răspundă acuzațiilor în ședința care va fi reluată vineri. Ambasadorul sud-african a cerut oprirea de urgență a luptelor din Gaza, stoparea strămutării palestinienilor și asigurarea de hrană, apă și condiții de viață.



Relatarea Livetext a războiului Israel-Hamas continuă aici: Israelul răspunde acuzațiilor de genocid la Curtea Internațională de Justiție. Ministru israelian: IDF nu vizează fără discernământ civilii din Gaza
11 ian. - Acum 3 zile11-01-2024Ministrul israelian al Apărării: Multe trupe sunt încă în Khan Younis, nu vizează fără discernământ pe cei din Gaza
Într-o vizită la granița cu sudul Gazei, ministrul Apărării din Israel, Yoav Gallant, a precizat că Israelul se află încă în plin regim de luptă în Khan Younis, dar asigură totodată accesul civililor la ajutor umanitar, potrivit Times of Israel.




„Există foarte multe trupe înăuntru, la vest de aici, care operează în Khan Younis într-un mod foarte impresionant, la sol și în subteran”, a precizat el, în timp ce vizita o zonă aflată vizavi de orașul Khuza’a, din sud-estul Gazei, la periferia lui Khan Younis.
Ministrul a precizat că nu există război mai justificat decât cel purtat de Israel împotriva Hamas și nici o armată mai morală decât cea israeliană, într-o aparentă reacție la acuzațiile aduse Israelului la Haga în sesizarea depusă e Africa de Sud.




Armata „încă face diferența în fiecare zi între cei care sunt implicați și trebuie eliminați și cei care nu sunt implicați, cărora le oferim acces la ajutor umanitar, medicamente, hrană, apă, pentru a separa populația civilă și teroriștii ucigași pe care îi vom vâna până când îi vom termina.”



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


11 ian. - Acum 3 zile11-01-2024Purtătorul de cuvânt al armatei israeliene deplânge că atrocitățile Hamas sunt ignorate în timp ce Israelul este acuzat
Drept răspuns la procedurile legale în desfășurare la Curtea Internațională de Justiție în care Africa de Sud acuză Israel de „comportament genocidar”, purtătorul de cuvânt al armatei israeliene, contraamiralul Daniel Hagari, spune că Israelul nu va permite lumii să uite atrocitățile Hamas din 7 octombrie, relatează Times of Israel.




„În aceste zile, este important să menționăm că luptăm într-un război drept cum nu a fost niciunul. Un război pe care inamicul a ales să-l deschidă, cu bună știință, întrucât a comis crime împotriva umanității și acte nemiloase și nemaivăzute în lumea occidentală de zeci de ani”, a spus el într-o conferință de presă.
Hagari subliniază că multe dintre atrocități sunt documentate „chiar de către teroriști, dar, în ciuda acestui fapt, mulți din lume încearcă să le ignore, de parcă nu s-ar fi întâmplat.”




„Nu, s-au întâmplat. Și ne amintim, și nu vom uita, și nu vom permite lumii să uite”, spune el. „Nu vom uita niciodată masacrul Hamas din 7 octombrie. Nu vom lăsa niciodată lumea să uite masacrul Hamas din 7 octombrie. Nu vom lăsa niciodată lumea să uite ostaticii ținuți de Hamas din 7 octombrie.”



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Niciodată din nou nu mai este apelul nostru la acțiune, pentru că niciodată din nou nu mai este acum”, adaugă el.
11 ian. - Acum 3 zile11-01-2024Rebelii Houtri au tras cu rachete spre rutele maritime din Golful Aden, acuză SUA





Comandamentul central al SUA a anunțat că rebelii Houthi din Yemen au atacat rutele maritime din Marea Arabiei cu o rachetă balistică antinavă în această dimineață, al 27-lea astfel de atac de acest tip de la jumătatea lunii noiembrie, relatează Times of Israel.
Atacul a avut loc în Golful Aden, potrivit CentCom.
„O navă comercială a raportat că a observat vizual impactul rachetei în apă; cu toate acestea, nu au fost raportate victime sau pagube”, se arată într-un comunicat.
11 ian. - Acum 3 zile11-01-2024Peste 10 rachete trase din Liban asupra nordului Israelului





Armata israeliană a anunțat că peste 10 rachete au fost lansate din Liban către Kiryat Shmona și Margaliot, dintre care trei au fost doborâte de sistemul Iron Dome, relatează Times of Israel.
Imaginile din nordul Israelului arată mai multe rachete care pătrund în țară. Nu există momentan informații despre victime sau daune materiale.
Surveillance camera footage shows several rocket impacts in Kiryat Shmona, following a barrage fired from Lebanon. pic.twitter.com/Hlvwhwt3bt— Emanuel (Mannie) Fabian (@manniefabian) January 11, 2024







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



Mai multe alte rachete au fost lansate de Hezbollah și asupra altor zone din nordul Israelului.
Armata spune că a efectuat lovituri asupra unei mai multor ținte Hezbollah din Liban pe parcursul zilei.
Printre locurile lovite de avioanele de luptă și artilerie s-au numărat clădiri militare, un punct de observație și alte infrastructuri aparținând grupării teroriste.
Armata israeliană precizează că a efectuat și bombardamente de artilerie împotriva zonelor din sudul Libanului, probabil pentru a dejuta atacurile planificate ale Hezbollah.




The IDF says it carried out strikes on a series of Hezbollah sites in Lebanon today.Among the sites hit by fighter jets and artillery were military buildings, an observation position, and other infrastructure belonging to the terror group, according to the IDF.The IDF says it… pic.twitter.com/wPNAEfCsRl— Emanuel (Mannie) Fabian (@manniefabian) January 11, 2024 
11 ian. - Acum 3 zile11-01-2024Conflictul din Orientul Mijlociu nu se intensifică, dar există „o mulțime de surse de pericol”, spune Blinken
Secretarul de stat american Antony Blinken a afirmat joi că nu crede că războiul Israel-Hamas se transformă într-un conflict regional de amploare, dar a recunoscut că există „surse de pericol”.
„Nu cred că conflictul se intensifică”, a spus Blinken. „Există o mulțime de surse de pericol. Încercăm să ne descurcăm cu fiecare dintre ele”, a completat diplomatul.
Blinken a remarcat că Consiliul de Securitate al Națiunilor Unite a aprobat o rezoluție prin care le cere rebelilor Houthi din Yemen să oprească atacurile lor „rușinoase” în Marea Roșie. „Avem o serie de țări care au spus clar că, dacă nu se opresc, vor trebui să fie consecințe. Și, din păcate, nu s-au oprit. Dar vrem să ne asigurăm că acest lucru se va întâmplă și suntem pregătit să facem asta”, a spus el.
De asemenea, Blinken a spus că sunt în desfășurare eforturi diplomatice „agresive” pentru a opri ciocnirile în curs dintre Hezbollah și Israel și pentru a se asigura că oamenii de ambele părți ale graniței, în nordul Israelului și în sudul Libanului, care au fost forțați să părăsească casele lor se pot întoarce. 
În ceea ce privește situația din Cisiordania, Blinken a mai precizat că se lucrează pentru a se asigura că „nu explodează, nu ia foc”.
11 ian. - Acum 3 zile11-01-2024Serviciile de informații din Occident suspectează că Qatar a știut mai multe despre atacul Hamas decât a lăsat să înțeleagă
Oficiali din serviciiile secrete occidentale, sub protecția anonimatului, au declarat pentru Politico că bănuiesc că Qatar a știut din timp mai multe despre atacul Hamas din 7 octombrie decât a lăsat de înțeles, dar momentan le lipsesc dovezi concrete care să susțină suspiciunea.
„Încă ne uităm la asta”, spune un oficial de top al serviciului de informații al unei mari puteri europene.
Oficialii spun că văd cu siguranță un motiv ca Qatar să susțină un astfel de atac. „Este în interesul Qatarului să pună obstacole în calea procesului de normalizare a relațiilor dintre Arabia Saudită și Israel”, spune unul dintre oficiali. „Orice reamenajare a echilibrului de putere va submina poziția Qatarului de cel mai important jucător diplomatic care poate face totul”.
Qatar s-a poziționat ca un mediator indispensabil în discuțiile indirecte dintre Israel și gruparea teroristă Hamas pentru eliberarea ostaticilor.
11 ian. - Acum 3 zile11-01-2024Care sunt principalele solicitări ale Africii de Sud
Vusi Madonsela, ambasadorul Africii de Sud la Haga, a încheiat prima zi a audierii detaliând cererile țării privind măsurile provizorii pe care le-a catalogat „ca o problemă de extremă urgență”.
Printre măsurile provizorii solicitate se numără:

Israelul își suspendă operațiunile militare în Gaza
Israelul se asigură că armata și orice grupuri asociate opresc orice operațiune militară
Israelul nu mai ucide poporul palestinian
Israelul încetează să strămute palestinienii din casele lor și să se asigure că au acces la hrană, apă, asistență medicală și infrastructură de bază
Israelul să ia „toate acțiunile rezonabile în puterea lor pentru a preveni genocidul”

11 ian. - Acum 3 zile11-01-2024Rudele ostaticilor folosesc difuzoare pentru a striga mesaje către Gaza, în speranța că aceștia îi pot auzi
Rudele ostaticilor reținuți în Gaza au folosit joi difuzoare mari și puternice pentru a striga mesaje către Fâșia Gaza, în speranța că cei dragi lor vor auzi, relatează The Times of Israel.
„Nu vă pierdeți speranța. Întoarcem lumea cu susul în jos pentru a vă aduce înapoi. Nu ne vine să credem că este aproape ziua 100. Rămâneți puternici, aproape s-a terminat”, este unul dintre mesajele transmise de rudele ostaticilor Hamas.
Duminică se vor împlini 100 de zile de la atacul din 7 octombrie, în care teroriștii Hamas au trecut granița în Israel, au ucis aproximativ 1.200 de persoane și au luat în jur de 240 de ostatici.



11 ian. - Acum 3 zile11-01-2024Armata Franței escortează navele franceze prin Marea Roșie
Forțele navale franceze însoțesc navele cu interese franceze prin regiunea Mării Roșii, a declarat joi amiralul Emmanuel Slaars, comandantul comun al forțelor Parisului din regiune, citat de The Guardian.
Potrivit acestuia, mandatul actual al Franței nu include lovirea directă a rebelilor houthi.
Franța colaborează îndeaproape cu misiunea Prosperity Guardian condusă de SUA în zonă, făcând schimb de informații și efectuând patrule, a mai spus amiralul, precizând că întreaga comandă a forțelor franceze a rămas sub controlul Parisului.
„Operațiunea franceză constă, pe de o parte, în patrularea zonelor maritime în care operează houthi pentru a-i opri. Aceste patrule sunt în coordonare cu operațiunea Prosperity Guardian. (…) Pe de altă parte, escortăm în mod regulat nave sub pavilion francez sau cu interese franceze în Marea Roșie. Le însoțim pe tot parcursul traversării lor”, a spus Slaars.
11 ian. - Acum 3 zile11-01-2024Israelul va răspunde vineri în fața instanței la acuzațiile de genocid lansate de Africa de Sud
Ședința de judecată de la Haga s-a încheiat. Joi a fost ascultată pledoaria avocaților Africii de Sud, care afirmă că Israelul a comis un genocid în Gaza, relatează The Guardian.
Ședința a fost suspendată până vineri, când Israelul va avea ocazia să își expună punctul de vedere.
11 ian. - Acum 3 zile11-01-2024Israelul anunță că a arestat doi susținători ai Statului Islamic care plănuiau „atacuri teroriste”
Poliția israeliană a anunțat joi că a arestat doi palestinieni, susținători ai grupării Stat Islamic, care plănuiau să comită „atacuri teroriste” vizând forțele de securitate ale țării, relatează The Guardian.
Potrivit unui comunicat al poliției, citat de AFP, cei doi locuiesc în Ierusalimul de Est ocupat de Israel și voiau să pregătească dispozitive explozive care să vizeze forțele de securitate.
„Cei doi teroriști susțineau ideologia grupării Stat Islamic și consumau conținut prin intermediul internetului și al Telegram, inclusiv videoclipuri cu asasinate comise de grup în străinătate. (…) Influențați de conținutul organizației, cei doi plănuiau să comită atacuri teroriste împotriva ofițerilor de poliție și a forțelor de poliție de frontieră”, se precizează în comunicat.
11 ian. - Acum 3 zile11-01-2024Africa de Sud afirmă că are dovezi ale „unui model de comportament genocidar” al Israelului
În tipul audierilor de joi de la Curtea Internațională de Justiție de la Haga, Adila Hassim, unul dintre avocații care reprezintă Africa de Sud, a declarat că „acțiunile Israelului arată un model sistematic de comportament din care se poate deduce genocidul”, relatează CNN.
În dosarul de 84 de pagini depus la CIJ, Africa de Sud a citat dovezi care, în opinia sa, arată că Israelul comite un genocid prin uciderea palestinienilor din Gaza, provocând vătămări psihice și corporale grave, evacuări forțate, foamete generalizată și prin crearea unor condiții „calculate pentru a duce la distrugerea lor fizică”.
Avocata Adila Hassim a afirmat că palestinienii din Gaza „au fost uciși dacă nu au reușit să se evacuaeze, în locurile în care au fugit sau chiar în timp ce încercau să fugă pe rutele declarate sigure de Israel”.
Ea a adăugat că niciun loc nu mai este sigur în Fâșia Gaza și că distrugerile din enclavă sunt „dincolo de orice justificare legală acceptabilă, ca să nu mai vorbim de cea umană”.
Hassim a citat, de asemenea, videoclipuri și imagini care, potrivit ei, arată soldații israelieni „detonând cu bucurie blocuri întregi de apartamente și piețe, ridicând steagul israelian peste dărâmături, căutând să restabilească așezări israeliene pe dărâmăturile caselor palestiniene și stingând astfel însăși baza vieții palestiniene din Gaza”.
Un alt avocat al Africii de Sud, Tembeka Ngcukaitobi, a afirmat în fața instanței că „liderii politici ai Israelului, comandanții militari și persoanele care dețin funcții oficiale și-au declarat în mod sistematic și în termeni expliciți intenția genocidară”. Iar declarațiile lor „sunt apoi repetate de soldații de pe teren în Gaza, în timp ce se angajează în distrugerea palestinienilor și a infrastructurii”.
„Intenția genocidară specială a Israelului își are rădăcinile în convingerea că, de fapt, inamicul nu este doar aripa militară a Hamas, sau chiar Hamas în general, ci este încorporat în structura vieții palestiniene din Gaza” a spus avocatul.
El a citat, printre altele, declarații ale ministrului israelian al Apărării.
„La 9 octombrie, ministrul Apărării Yoav Gallant a prezentat armatei o actualizare a situației în care a spus că, întrucât Israelul impune un asediu complet asupra Gazei, nu va exista electricitate, alimente, apă, combustibil. Totul ar fi închis. Pentru că Israelul se luptă cu «animale umane»”, a declarat Ngcukaitobi.
11 ian. - Acum 3 zile11-01-2024O agenție maritimă britanică anunță că nu a reușit să contacteze o navă în apropiere de Oman care a fost abordată de persoane neautorizate
Autoritatea pentru operațiuni comerciale maritime din Regatul Unit (UKMTO) anunță că a primit un raport potrivit căruia o navă aflată la aproximativ 50 de mile marine la est de Sohar, în Oman, a fost abordată de persoane neautorizate, relatează The Times of Israel.
UKMTO precizează că nu a putut lua legătura cu nava și că autoritățile investighează cazul.
Incidentul este cel mai recent apărut de când SUA au înființat luna trecută un grup operativ naval multinațional pentru a proteja transportul maritim din Marea Roșie de atacurile rebelilor houthi din Yemen.
Rebelii houthi spun că vizează nave care au legături cu Israelul pentru a-i sprijini pe palestinienii din Fâșia Gaza.
11 ian. - Acum 3 zile11-01-2024Armata israeliană spune că luptele împotriva Hamas continuă în sudul și centrul Gaza
Luptele dintre forțele israeliene și Hamas continuă în orașul Khan Younis din sudul Fâșiei Gaza, și în Maghazi, în centrul enclavei, anunță IDF, relatează The Times of Israel.
Armata israeliană spune că în timpul luptelor recente a reperat și ucis mai mulți agenți Hamas în cele două zone din Gaza.
11 ian. - Acum 3 zile11-01-2024Înregistrare video din tunelul din Khan Younis în care se crede că au fost ținuți ostatici ai Hamas, publicată de IDF
Armata israeliană a publicat o înregistrate video cu un tunel Hamas din orașul sudic Khan Younis, din Fâșia Gaza, unde se crede că ostaticii au fost ținuți de gruparea teroristă, relatează The Times of Israel.
Tunelul este conectat la o rețea subterană vastă, precizează IDF.
„După investigarea tunelului, se poate spune că în el s-au aflat ostatici israelieni”, menționează armata israeliană, care a dus, miercuri, mai mulți jurnaliști de la instituții internaționale să vadă tunelul.
תיעוד ממנהרת חמאס בחאן יונס בה היו חטופים; הלחימה בחאן יונס מתרחבת בעל ובתת הקרקע; עד כה נחשפו מעל 300 פירי מנהרות והושמדו עשרות מנהרות.לכל הפרטים והתיעודים: https://t.co/7BhaisJ5kH pic.twitter.com/VNP61hzpGo— דובר צה״ל דניאל הגרי – Daniel Hagari (@IDFSpokesperson) January 11, 2024 
Potrivit Forțelor de Apărare Israeliene, până în prezent, în zona Khan Younis, militarii au descoperit peste 300 de puțuri de tunel care duc la principalele tuneluri Hamas din zonă.
Peste 100 de tuneluri au fost distruse până acum sau au fost făcute nefuncționale, adaugă IDF.
11 ian. - Acum 3 zile11-01-2024Manifestații pro-israeliene și pro-palestiniene la Haga înainte de audierile în cazul privind acuzațiile de genocid
Mitinguri de solidaritate cu Israelul și cu palestinienii au loc în paralel joi dimineața la Haga, unde încep audierile de la Curtea Internațională de Justiție după plângerea depusă de Africa de Sud care acuză că Israelul a comis un genocid în Fâșia Gaza, relatează The Times of Israel.
La marșul pro-israelian participă activiști ai organizațiilor sioniste creștine, precum și membri ai comunităților evreiești locale. Ei au pornit dintr-un punct central din Haga spre sediul CIJ, unde vor demonstra în fața unei expoziții care prezintă situația ostaticilor israelieni ținuți de Hamas în Fâșia Gaza.
Susținători ai Israelului participă la un miting înainte de audierea la Curtea Internațională de Justiție privind o plângere de genocid depusă de Africa de Sud împotriva Israelului. Foto: Profimedia
În același timp, manifestanți pro-palestinieni s-au adunat în fața Curții Internaționale de Justiție, fluturând steaguri palestiniene și cerând încetarea focului.
This is the scene outside the international court of justice in The Hague as it prepares the international court of justice (ICJ) to hear arguments alleging that Israel is committing genocide in Gaza pic.twitter.com/sTCHTabOaN— Haroon Siddique (@Haroon_Siddique) January 11, 2024 
Audierea de la CIJ are loc după ce Africa de Sud a depus un apel urgent pentru a forța Israelul să își „suspende imediat” operațiunile militare din Gaza.
11 ian. - Acum 3 zile11-01-2024Antony Blinken ajunge în Egipt pentru noi discuții despre războiul dintre Israel și Hamas
Șeful diplomației americane, Antony Blinken, urmează să se întâlnească cu președintele egiptean Abdel Fattah al-Sisi la Cairo, la o zi după discuțiile cu liderul Autorității Palestiniene, Mahmoud Abbas, relatează The Guardian.
Aceasta este a patra călătorie a lui Blinken în Orientul Mijlociu de la începutul războiului dintre Israel și Hamas, pe 7 octombrie, turneul actual având ca scop prevenirea extinderii conflictului în regiune.
Blinken a schițat un posibil viitor postbelic pentru Gaza după ce s-a întâlnit miercuri cu Abbas și cu regele Hamad din Bahrain.
Oficialul american i-a spus lui Abbas că SUA susțin „pași tangibili” în direcția creării unui stat palestinian, iar în Bahrein, Blinken a declarat că Abbas s-a „angajat” să reformeze Autoritatea Palestiniană „astfel încât aceasta să își poată asuma în mod eficient responsabilitatea pentru Gaza, iar Gaza și Cisiordania să poată fi reunite sub o conducere palestiniană”.
11 ian. - Acum 3 zile11-01-2024Netanyahu: „Israelul nu are nicio intenție de a ocupa permanent Gaza”
Premierul israelian Benjamin Netanyahu a afirmat, într-un videoclip publicat miercuri seară, în limba engleză, că „Israelul nu are nicio intenție de a ocupa permanent Gaza sau de a strămuta populația civilă”, relatează Jerusalem Post.
„Israelul luptă împotriva teroriștilor Hamas, nu împotriva populației palestiniene, și facem acest lucru în deplină conformitate cu dreptul internațional”, a mai spus Netanyahu în videoclipul care, notează publicația citată, a fost realizat probabil în contextul începerii audierilor de la Curtea Internațională de Justiție în urma plângerii depuse de Africa de Sud care a acuzat Israelul că a comis un genocid în Fâșia Gaza.
Premierul Israelului a mai spus că IDF a încercat să reducă la minimum victimele palestiniene prin distribuirea de pliante, lansând avertismente și creând coridoare de trecere sigure, în timp ce Hamas a făcut tot posibilul pentru a maximiza numărul victimelor.
„Scopul nostru este de a elibera Gaza de teroriștii Hamas și de a ne elibera ostaticii. Odată realizat acest lucru, Gaza poate fi demilitarizată și deradicalizată, creând astfel posibilitatea unui viitor mai bun atât pentru israelieni, cât și pentru palestinieni”, a mai declarat Benjamin Netanyahu.
11 ian. - Acum 4 zile11-01-2024Încep audierile la Curtea Internațională de Justiție în cazul acuzațiilor de genocid lansate de Africa de Sud la adresa Israelului
O audiere juridică privind războiul din Fâșia Gaza începe joi la Curtea Internațională de Justiție (CIJ) de la Haga, în urma plângerii depuse de Africa de Sud care a acuzat că în Israelul comite un genocid în Fâșia Gaza, relatează The Guardian.
Africa de Sud cere instanței ONU să acționeze urgent „pentru a proteja împotriva unor daune suplimentare, grave și ireparabile asupra drepturilor poporului palestinian în temeiul convenției privind genocidul, care continuă să fie încălcate cu impunitate”.
„Acțiunile și omisiunile Israelului reclamate de Africa de Sud au un caracter de genocid, pentru că sunt menite să ducă la distrugerea unei părți substanțiale a grupului național, rasial și etnic palestinian”, afirmă reprezentanții Africii de Sud în cererea de 84 de pagini adresată CIJ pentru deschiderea procedurii.
Cazurile de genocid sunt greu de dovedit și pot dura ani la rând pentru a fi rezolvate, dar Africa de Sud cere instanței să pună în aplicare rapid „măsuri provizorii” și „să ordone Israelului să înceteze să ucidă și să provoace vătămări psihice și corporale grave populației palestiniene din Gaza”.
Israelul a numit acțiunea Africii de Sud din instanță ca fiind „nefondată” și o „calomnie de sânge” și a afirmat că acționează în legitimă apărare, pentru a-i proteja pe israelieni de Hamas. SUA, cel mai mare susținător al Israelului, au respins cazul ca fiind „lipsit de temei”.
10 ian. - Acum 4 zile10-01-2024Un civil a fost ucis în urma unui bombardament israelian asupra sudului Libanului, afirmă primarul din Kfar Kila
Un primar din sudul Libanului afirmă că un atac israelian a ucis miercuri un civil, într-un oraș de la frontiera cu Israelul.
Primarul din Kfar Kila, Hasan Sheyyet, a declarat, pentru AFP, că un locuitor „a fost ucis în timpul unui bombardament isralelian de artilerie în timp ce se afla în grădina sa”, adăugând că era „un civil fără apartenență la vreo grupare”.
Agenția oficială de știri din Liban scrie că bărbatul ucis se numea Hasan Ali Tawil, acesta fiind ucis când „un obuz de artilerie israelian a căzut în apropierea casei sale din Kfar Kila”.
Armata israeliană nu a comentat până acum această afirmație. Anterior, a precizat că avioanele sale de luptă au lovit un centru de comandă și o poziție de lansare a rachetelor din sudul Libanului aparținând grupării șiite Hezbollah, notează The Times of Israel.
10 ian. - Acum 4 zile10-01-2024Germania va furniza un ajutor de 15 milioane de euro armatei libaneze
Şefa diplomaţiei germane, Annalena Baerbock, a promis miercuri un ajutor în valoare de 15 milioane de euro pentru armata libaneză, într-un context de îngrijorare în creştere cu privire la tensiunile de la frontiera cu Israelul, pe fondul războiului din Fâşia Gaza, relatează AFP.
Armata trebuie să fie în măsură să exercite un „control eficace” în regiune, pentru a „stăvili miliţiile armate şi organizaţiile teroriste”, a declarat Baerbock aflată în vizită la Beirut, adăugând că este vorba de un ajutor care să-i permită armatei libaneze să-şi securizeze mai bine frontiera sudică pe care o are cu Israelul.
Ajutorul va servi în mod concret pentru achiziţia de carburant, precum şi pentru formarea trupelor libaneze de supraveghere a frontierelor, a precizat Annalena Baerbock.
Armata israeliană şi Hezbollah, puternica mişcare şiită libaneză aliată a Hamas-ului palestinian, se confruntă zilnic în schimburi de focuri de o parte şi de alta a frontierei israeliano-libaneze, de la începutul războiului sângeros dintre Israel şi Hamas, declanşat pe 7 octombrie, după atacul sângeros al mişcării islamiste palestiniene.
Ciocnirile transfrontaliere au suscitat temeri privind un conflict regional mai vast, ceea ce a determinat mai mulţi diplomaţi occidentali să se deplaseze la Beirut, pentru a îndemna la reţinere şi a discuta asupra unor soluţii politice, notează Agerpres.
Baerbock, care a discutat cu prim-ministrul libanez Najib Mikati, a declarat că o escaladare a conflictului „ar fi o catastrofă pentru cele două ţări”.
„Războiul din Gaza împotriva Hamas nu trebuie să servească drept pretext pentru a deschide un alt front şi a provoca un război regional”, a spus şefa diplomaţiei germane, în timpul unei vizite pe o fregată germană în portul din Beirut.
10 ian. - Acum 4 zile10-01-2024Armata israeliană afirmă că trupele sale au localizat un tunel în sudul Fâșiei Gaza, în care Hamas i-a ținut pe ostatici
Purtătorul de cuvânt al armatei israeliene (IDF), contraamiralul Daniel Hagari, a declarat miercuri că trupele care operează în zona orașului Khan Younis din sudul Fâșiei Gaza au localizat un tunel în care ostaticii au fost ținuți de Hamas, scrie The Times of Israel.
„Continuăm să operăm cu hotărâre, la suprafață și sub pământ, în Khan Younis. Forțele au găsit un tunel acolo, sub pământ, unde ostaticii au fost ținuți în condiții dificile „, a spus Hagari.
El nu a oferit alte informații despre acest tunel.



Urmărește-ne pe Google News










 

----------------------------------


Cei doi procurori care primiseră aviz negativ de la CSM, propuși de ministrul Justiției pentru funcții de conducere în DNA și în Parchetul General, după „interviuri suplimentare” 
Știri România
2024-01-11T15:27:56+02:00

Alina Gorghiu, ministrul Justiției, a decis să trimită, joi, 11 ianuarie, preşedintelui Klaus Iohannis propunerile de numire în funcţii de conducere la DNA şi Parchetul General a procurorilor Mihaiela Moraru-Iorga şi Remus-Iulian Popa, informează Ministerul Justiției, într-un comunicat de presă. Cei doi primiseră anterior aviz negativ din partea Consiliului Superior al Magistraturii (CSM).



În virtutea prerogativelor legale, Alina Gorghiu, a transmis preşedintelui propunerile de numire a Mihaielei Moraru-Iorga în funcţia de procuror-şef al Secţiei de Combatere a Corupţiei în cadrul Direcţiei Naţionale Anticorupţie (DNA) şi a lui Remus-Iulian Popa în funcţia de procuror-şef al Secţiei de Urmărire Penală în cadrul Parchetului de pe lângă Înalta Curte de Casaţie şi Justiţie, a transmis Ministerul Justiției.
„La sediul Ministerului Justiţiei, s-a desfăşurat un nou interviu cu cei doi candidaţi, în cadrul căruia au fost avute în vedere şi aspectele reţinute în avizele Consiliului Superior al Magistraturii. După finalizarea interviului, au avut loc consultări extinse privind modul în care fiecare dintre candidaţi şi-a susţinut candidatura, în considerarea rolului membrilor comisiei de a o sprijini pe ministra justiţiei în desfăşurarea acestuia. În urma interviului desfăşurat miercuri şi după analiza întregii proceduri de selecţie, ministra justiţiei a decis să continue procedura prin transmiterea către preşedintele României a propunerilor de numire în funcţiile de conducere ale celor doi candidaţi”, se precizează în comunicatul Ministrului Justiţiei,




Procurorul Mihaiela Moraru-Iorga are o „solidă” experienţă profesională, este specializată în combaterea infracţiunilor de corupţie, cu activitate îndelungată în cadrul Direcţiei Naţionale Anticorupţie.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Proiectul său de management este compatibil cu viziunea de dezvoltare şi cu liniile de acţiune instituţională ale procurorului-şef al Direcţiei Naţionale Anticorupţie, oferind elemente de instrumentar managerial apte sa asigure atingerea obiectivelor generale asumate şi, în special, consolidarea luptei împotriva corupţiei”, se mai menţionează în comunicat.




În ceea ce-l priveşte pe procurorul Remus-Iulian Popa, MJ arată că este are o experienţă „multilaterală” şi recunoscută în mediul profesional din care provine, „îmbină complementar pregătirea profesională şi cunoştinţele de management judiciar, conştientizând necesitatea adaptării Secţiei la continua evoluţie a infracţionalităţii, importanţa recuperării produsului infracţional, a digitalizării şi cooperării interinstituţionale”.

Ambii procurori deţin calităţile profesionale şi personale apte să contribuie la eficientizarea activităţii structurilor de parchet pentru a căror conducere au candidat, lucru confirmat şi prin consultarea avută cu procurorul general al Parchetului de pe lângă ÎCCJ şi cu procurorul-şef al DNA.
Ministerul Justiției:
Foto: Cristian Otopeanu



Urmărește-ne pe Google News




----------------------------------


Contrar propagandei Kremlinului, nu europenii, ci rușii îngheață în case, cu zecile de mii, în urma defecțiunilor generalizate: „Murim de frig” 
Știri Externe
2024-01-11T15:25:50+02:00

Locuitorii din mai multe orașe ale Rusiei sunt afectați de întreruperi fără precedent ale încălzirii în ultimele zile, motiv pentru care au început să își exprime frustrarea și să ceară autorităților locale să remedieze problema, scriu The Moscow Times și Politico.



Propagandiștii Kremlinului au susținut în mod constant că „Generalul Iarnă” a ajutat Rusia să îi învingă pe Napoleon și Hitler și că va ajuta Moscova și în războiul cu Ucraina și cu Occidentul.
În primul an al războiului, când statele UE au început să renunțe la gazul rusesc, iar prețurile la energie au crescut simțitor, oficialii și comentatorii ruși așteptau ca europenii să înghețe în case.
Acest lucru nu s-a întâmplat. În schimb, „Generalul Iarnă” pare să fie nemilos chiar cu Rusia, unde zeci de mii de oameni se plâng de temperaturile scăzute din case, din cauza unor defecțiuni multiple la sistemele de încălzire, urmare a infrastructurii învechite și corupției care afectează municipalitățile.




Localnicii au început să își exprime frustrarea pe rețelele sociale.
În Podolsk, un oraș situat la aproximativ 30 de kilometri de Moscova, cel puțin 149.000 de locuitori – aproape jumătate din populație – au fost lăsați în frig când un boiler a explodat, la o uzină privată de muniții din apropiere.
„Este o rușine totală. Nu există încălzire și nici apă caldă. Trebuie să dormim în saci de dormit”, a declarat Iuri, un localnic, pentru The Moscow Times. „Nu am cuvinte pentru a descrie cât de gravă este situația”, a spus Iuri. „Nu avem încălzire de aproape șase zile”, a adăugat el.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Este imposibil să stăm în case. Înghețăm!”
Regiunea Moscovei, unde temperaturile au coborât până la minus 20 de grade Celsius în ultima săptămână, precum și regiunea Primorie, din Extremul Orient, orașele Moscova și Sankt Petersburg, Penza, regiunile sudice Voronej și Volgograd și altele au fost afectate de întreruperi de încălzire în această iarnă.
În regiunea Tver, un grup de locuitori a filmat un apel către președintele Vladimir Putin, spunând că „îngheață” în satul Novozavidovski.




„Suntem literalmente morți de frig”, a spus o femeie în clipul cu pricina, adăugând că localnicii au trimis cereri autorităților locale încă din septembrie, după ce casele lor au fost conectate la o centrală termică a cărei putere ar fi fost insuficientă.
Locuitorii din orașul Elektrostal, din regiunea Moscovei, au aprins un foc în stradă pentru a atrage atenția autorităților asupra problemei încălzirii.
„Este imposibil să stăm în case. Înghețăm!”, a declarat un grup de femei în clipul video.




Locuitorii dau vina pe autoritățile locale și pe serviciile de utilități pentru că nu au luat măsurile de precauție necesare și nu au acționat pentru a rezolva situația.
„Trimitem plângeri peste tot, dar nimeni nu ne ascultă. Avem încălzitoare portabile care funcționează în fiecare cameră, dar temperatura din interior este de doar 10 grade Celsius”, a declarat Ielena, o localnică din Podolsk.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Avem o clinică și un spital, precum și grădinițe, unde nu există încălzire. Și nu avem niciun răspuns, nicio asistență, nicio explicație”, a adăugat ea.




Stare de urgență
În încercarea de a-i ajuta pe cei afectați, autoritățile din Podolsk au deschis centre temporare de încălzire și au declarat stare de urgență.
Oficialii au explicat că orașul este încălzit de o centrală termică deținută de Uzina Specializată de Muniții Klimovsk, o fabrică privată de muniții și una dintre cele mai mari întreprinderi de producție de cartușe din țară.
„Instalația se află în condiții de securitate stricte, ceea ce limitează capacitatea noastră de a supraveghea pregătirile de iarnă”, a declarat săptămâna trecută viceguvernatorul regiunii Moscova, Evgheni Khromușin. „Nu am fost la curent cu problema timp de aproape o zi”, a adăugat el.




Un oficial neidentificat din regiunea Moscovei și doi directori de rang înalt de la uzină au fost arestați sub suspiciunea că au furnizat servicii nesigure, a declarat marți Comitetul de Investigații al Rusiei, care investighează infracțiunile majore.
Anchetatorii au precizat că viceprimarul din Podolsk a fost acuzat de abuz în serviciu pentru emiterea unui certificat de conformitate pentru casa cazanelor de la uzină.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


În regiunea învecinată Tver, autoritățile au deschis un dosar penal pentru spălare de bani, a relatat săptămâna aceasta canalul Astra Telegram, citând surse neidentificate. Anchetatorii susțin că responsabilii cu utilitățile au cheltuit banii de pe facturi în uz personal.




Putin și Kremlinul reacționează și cer măsuri
Reacționând la problemele apărute, Putin i-a cerut marți ministrului pentru Situații de Urgență, Alexander Kurenkov, să furnizeze căldură și electricitate rezidenților afectați. Mai ușor de spus, dar mai greu de realizat.
Întreruperile, scrie The Moscow Times, au legătură cu îmbătrânirea infrastructurii din Rusia, corupția endemică și proasta gestionare. Potrivit ziarului pro-Kremlin Izvestia, degradarea generală a infrastructurii municipale din Rusia a depășit 70% în 2022.




Serghei Pakhomov, șeful Comisiei pentru construcții, locuințe și utilități din Duma de Stat, a admis că unele conducte de apă vechi de 90 de ani sau chiar mai mult erau încă în uz în unele cazuri chiar și acum doi ani.
Locuințele, utilitățile și serviciile comunale sunt o sursă obișnuită de probleme pentru ruși în timpul iernii.
În republica siberiană Hakassia, două sate au rămas luna trecută fără electricitate din cauza unor probleme legate de infrastructura învechită. În iarna anului 2020, cinci persoane din regiunea Perm au fost ucise după ce o conductă s-a spart.
Purtătorul de cuvânt al Kremlinului, Dmitri Peskov, a admis și el problemele și a făcut și referire la infrastructura municipală precară.
„În ciuda tuturor eforturilor titanice de a actualiza toate sistemele de locuire și de servicii comunale, există încă o anumită parte care rămâne considerabil deteriorată. Aceste programe vor continua, dar este imposibil să se actualizeze toate conductele și toate sistemele de locuințe și servicii comunale în 10-15 ani”, a declarat Peskov.
Deocamdată, cei afectați de problemele cu încălzirea par să nu fie optimiști că problemele vor fi rezolvate eficient.
„A trecut o săptămână de când nu am mai avut încălzire, iar temperatura din apartamentul meu este de aproximativ 11 grade Celsius”, a declarat Lidia, rezidentă din Podolsk, pentru The Moscow Times.
„Din păcate, nimeni nu știe când va fi reparată”, a mai spus ea.



Urmărește-ne pe Google News




----------------------------------


Marcel Ciolacu renunță la procesul cu Secretariatul de stat pentru revoluționari 
Știri România
2024-01-11T15:21:17+02:00

Astăzi, la primul termen în procesul de la Tribunalul Buzău, Marcel Ciolacu a anunțat, prin avocat, că renunță la judecata acţiunii formulate împotriva Secretariatul de stat pentru revoluționari.



În 2019, Marcel Ciolacu a cerut să i se schimbe titlul de „revoluționar cu merite deosebite” în cel de „luptător cu rol determinant”. 
Cererea lui a fost respinsă, în iunie anul trecut, de Secretariatului de stat pentru recunoaşterea meritelor luptătorilor împotriva regimului comunist instaurat în România în perioada 1945-1989
Premierul Marcel Ciolacu a dat în judecată acest secretariat și a cerut anularea proceselor-verbale din 22.06.2023 şi 27.06.2023, prin care îi fusese respinsă cererea. 




Instanța a constatat încetarea procesului
Joi, 11 ianuarie, la primul termen al procesului de la Tribunalul Buzău, Ciolacu a anunțat, prin avocat, că renunță la proces. Iată minuta deciziei instanței: 
„Ia act de renunţarea reclamantului CIOLACU ION – MARCEL la judecata acţiunii formulate în contradictoriu cu pârâtul Secretariatul de stat pentru recunoaşterea meritelor luptătorilor împotriva regimului comunist instaurat în România în perioada 1945-1989. Cu drept de recurs în termen de 30 de zile de la comunicare. Pronunţată în şedinţă publică astăzi, 11 Ianuarie 2024.”




La mijlocul lunii trecute, Recorder a analizat dosarul de revoluţionar al premierului României şi a găsit mai multe neconcordanțe de timp și de loc. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Titlul de luptător cu rol determinat aduce și privilegii financiare, printre care indemnizaţia de 2.000 de lei, care se poate acorda retroactiv. 
Dacă ar fi continuat procesul și ar fi obținut titlul de luptător cu rol determinat, Marcel Ciolacu putea încasa retroactiv peste 40.000 de euro, dar și un bonus, la pensie, de 1.100 de lei, notează Recorder.




Tot în decembrie anul trecut, premierul Ciolacu l-a demis pe secretarul de stat Mihai Dodu.
Dodu conducea Secretariatul de Stat pentru Revoluţionari în vara acestui an, atunci când lui Ciolacu i-a fost respinsă cererea de a fi declarat „luptător cu rol determinant la Revoluția din 1989”.



Urmărește-ne pe Google News




----------------------------------


ONU: Peste 10.200 de civili au murit în Ucraina de la începutul războiului declanșat de Rusia 
Știri Externe
2024-01-11T15:20:28+02:00

De la sfârșitul lunii decembrie 2023 și până în prezent, cel puțin 125 de persoane au murit și peste 550 au fost rănite în Ucraina, în urma atacurilor rusești, potrivit raportului întocmit de directorul Oficiului ONU pentru Coordonarea Afacerilor Umanitare (OCHA) Edem Vosornu, relatează Ukrinform.



Potrivit ONU, în total de la invazia Rusiei din 24 februarie 2022, peste 10.200 de civili au murit, iar cel puțin alți 19.300 au fost răniți.
De asemenea, în raport se precizează că printre cei uciși în cei aproape doi ani de război se numără și 575 de copii.
Reprezentantul ONU a remarcat că ultimul val de atacuri rusești a complicat și mai mult operațiunile de ajutorare și i-a afectat pe lucrătorii umanitari.
„Dreptul internațional umanitar trebuie respectat cu strictețe în orice moment. Dreptul internațional umanitar interzice în mod expres atacurile asupra civililor și asupra bunurilor civile, precum și atacurile fără discriminare. În plus, în timpul operațiunilor militare, este necesar să se îngrijească constant de protecția populației civile și a bunurilor civile”, se arată în comunicat.




Națiunile Unite estimează că mai bine de 14,6 milioane de oameni din Ucraina vor avea nevoie de ajutor umanitar în acest an, ceea ce reprezintă 40% din populația țării măcinate de război.
Misiunea ONU a primit 3 miliarde de dolari pentru răspuns umanitar în Ucraina în 2023 și va aplica pentru același nivel de finanțare și în anul 2024.
FOTO: Hepta



Urmărește-ne pe Google News




----------------------------------


Tribunalul Prahova a amânat judecata privind redeschiderea urmăririi penale legate de controlul ISU la Ferma Dacilor 
Știri România
2024-01-11T15:10:35+02:00

Tribunalul Prahova a amânat, joi, 11 ianuarie, pentru o săptămână, judecata în dosarul privind redeschiderea de către DNA a urmăririi penale în dosarul care viza modul în care au fost făcute controalele la mai multe pensiuni şi crame din Prahova, printre care şi la Ferma Dacilor, transmite Agerpres.



Potrivit portalului instanţelor de judecată, tribunalul a amânat cauza pentru data de 18 ianuarie, ca urmare a unei cereri a avocatului lui Dumitru Elisei, în vederea pregătirii apărării.
Dosarul care are ca obiect „confirmare redeschidere urmărire penală“””, intimaţi fiind fostul prim-adjunct al inspectorului şef al Inspectoratului pentru Situaţii de Urgenţă (ISU) Prahova, Dumitru Elisei, şi Cristina Chelba, fost inspector de prevenire din cadrul ISU Prahova, a fost înregistrat la Tribunalul Prahova în data de 29 decembrie, la trei zile după incendiul de la Ferma Dacilor.




Solicitantul confirmării de redeschidere a urmării penale este DNA Bucureşti.
Fostul inspector-şef de la ISU Prahova Mihai Drăgan şi adjunctul său Elisei Dumitru au ieşit la pensie în 2021, după ce au apărut suspiciuni că ar fi închis ochii la nereguli descoperite la mai multe pensiuni şi crame din Prahova, printre care şi la Ferma Dacilor.
Colonelul Elisei Dumitru Tiberiu a fost vizat de un dosar al DNA, clasat în luna martie 2023, din lipsă de probe.
DNA a investigat posibila implicare în mod direct şi în repetate rânduri a colonelului Elisei Dumitru Tiberiu în activitatea subordonaţilor, în sensul că le-ar fi solicitat acestora să nu amendeze mai mulţi agenţi economici din Prahova pentru abateri pe linia securităţii la incendiu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În iulie 2019, inspectorii de la ISU Prahova au efectuat un control la pensiunea Ferma Dacilor din satul prahovean Tohani, complexul fiind administrat, prin interpuşi, de Cornel Dinicu, prin firma Ferma Dacilor Production SRL.
Deşi pensiunea nu avea autorizaţie de securitate la incendiu, pompierii au dat doar un avertisment, iar în schimb ar fi primit o masă de protocol.
Raed Arafat, șeful IGSU, a confirmat că foștii șefi ai ISU Prahova care au controlat Ferma Dacilor în 2019 au fost nevoiți să se pensioneze după mai multe sesizări.




Şapte trupuri carbonizate au fost găsite după incendiul devastator de la Ferma Dacilor, din 26 decembrie,. A opta victimă a fost identificată pe baza expertizei ADN pe 5 ianuarie.
Lista celor decedați îi cuprinde pe unul dintre copiii patronului Cornel Dinicu, pe fiul generalului Petru Băiceanu, şef al Direcţiei Generale de Informaţii a Armatei, pe finul lui Dinicu, Lucian Ene, şi doi copii ai săi, Luca și Petre, pe o studentă în anul II la Facultatea de Sociologie şi pe iubitul acesteia.




Patronul Cornel Dinicu a fost arestat preventiv pentru 30 de zile. Alte două persoane implicate în administrarea pensiunii – Vitomir Adrian Ristin şi Adelina Elena Ilie, se află în arest la domiciliu,



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Pe 26 decembrie, ISU Prahova a anunțat că Ferma Dacilor nu avea autorizație de securitate la incendiu, iar o zi mai târziu, șeful DSU, Raed Arafat, a dispus înlocuirea din funcție a șefului Inspecției de Prevenire din cadrul ISU Prahova, Răzvan Șandru.
Foto: Inquam



Urmărește-ne pe Google News




----------------------------------


Cum sunt instruiți comunicatorii PSD să taxeze scenariul cu Iohannis la Bruxelles și Ciucă la Cotroceni: „Singurul avantajat este șeful PNL, care se salvează în cazul unui eșec electoral” 
Politică
2024-01-11T15:01:20+02:00

În timp ce liderul PSD, Marcel Ciolacu, a confirmat, joi, că există o șansă ca președintele Klaus Iohannis să preia conducerea Consiliului European din mai, ceea ce ar duce la demisia de la Cotroceni, comunicatorii partidului au primit indicații de a minimiza în mesajele publice impactul acestui scenariu asupra strategiei electorale a PSD.



Liberalii au venit, luni, la coaliție cu ideea comasării alegerilor locale cu prezidențialele și au discutat într-un cadru restrâns despre posibilitatea ca președintele Klaus Iohannis să obțină o funcție importantă la nivel european, înainte de finalizarea mandatului. 
Conform Constituției, dacă poziția de șef al statului rămâne vacantă, președintele Senatului, Nicolae Ciucă, va asigura interimatul.
Președintele PSD, Marcel Ciolacu, a declarat, joi, că România are o șansă reală de a ocupa funcția de președinte al Consiliului European din mai.




„Părerea mea este că are o șansă reală România, nu președintele Klaus Iohannis pentru Consiliul European și chiar avem un culoar foarte bun. Chiar e o temă serioasă și pentru România ar însemna extraordinar de mult să avem președintele Consiliului UE, indiferent de la ce partid. Este vorba de România”, a spus Marcel Ciolacu.
PSD: „Folosesc argumente de tip sovietic, ridicole” 
Scenariul cu demisia lui Iohannis și instalarea lui Ciucă interimar la Cotroceni nu va modifica strategia electorală a PSD. Acesta este principalul mesajul pe care comunicatorii partidului trebuie să-l transmită, conform punctajului intern al PSD, consultat de Libertatea. Punctajul intern trasează liniile strategice de comunicare publică ale partidului.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Iată câteva pasaje din ce ar trebui să comunice vectorii de imagine ai PSD în spațiul public:

Argumentele PNL pentru comasarea alegerilor nu sunt convingătoare, iar unele sunt de-a dreptul ridicole.
Argumentul financiar este de tip sovietic, dacă invoci economia de la buget, cel mai eficient ar fi să nu se mai facă deloc alegeri, dar asta înseamnă moartea democrației.
Argumentul că vom comasa alegerile de dragul elevilor este de-a dreptul ridicol.
Scenariul cu Iohannis nu are relevanță pentru PSD.
Singurul avantajat de o posibilă demisie a lui Iohannis este președintele PNL, care ar deveni președinte interimar al României, fapt care l-ar putea salva în cazul unui eșec electoral al PNL la europarlamentare.





Liderul senatorilor PNL, Daniel Fenechiu, a invocat, la RFI, ideea că elevii vor avea de câștigat dacă primul tur al prezidențialelor și localele sunt organizate simultan.
„PSD va avea candidat propriu”
Cât privește negocierile pentru susținerea unui candidat comun PSD-PNL la prezidențiale și comasarea alegerilor, mesajul din Kiseleff este următorul: 
„PSD va avea candidat propriu… PSD este pregătit de competiție în orice scenariu, cu comasare, fără comasare și indiferent de ordinea scrutinelor”.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Mesajele PNL 
În cealaltă tabără, consultanții liberalilor încearcă să prezinte avantajele comasării alegerilor, dar și pe cele ale avansării lui Klaus Iohannis într-o funcție europeană importantă.
Potrivit indicațiilor transmise de la centru, comunicatorii PNL trebuie să susțină că scenariul ca președintele să ajungă în fruntea Consiliului European este unul „posibil”.
„În mod evident însă, dacă un astfel de scenariu ar ajunge să fie pus în aplicare, acest lucru ar însemna creșterea prestigiului și influenței României la nivelul instituțiilor europene”, este punctajul distribuit către comunicatorii PNL.




În privința comasării alegerilor, liberalii sunt instruiți să invoce o „participare mai bună în alegeri”, „costurile sunt mai mici, iar procesul electoral s-ar simplifica”.
„Poziția PNL este, așadar, una rațională și responsabilă”, este concluzia strategilor din Modrogan.



Urmărește-ne pe Google News




----------------------------------


Un camion cu macara a rămas fără frâne, a făcut praf 14 mașini și s-a oprit în zidul unui bloc, în Rusia | VIDEO 
Știri Externe
2024-01-11T14:59:06+02:00

Accidentul a avut loc pe 10 ianuarie, la Gelendjik. Șoferul a pierdut controlul din cauza defectării frânei și a provocat un accident masiv, în care a avariat 14 mașini, relatează portalul KubNews, care citează serviciul de presă al administrației orașului din sud-vestul Rusiei, pe malul Mării Negre..



La locul incidentului au sosit salvatorii de la Direcția Apărare Civilă și Managementul Urgențelor, pompierii și o ambulanță.
În mod miraculos, doar șoferului macaralei a fost rănit și transportat la spital.
Potrivit datelor preliminare ale anchetei, frânele mașinii s-au defectat. Camionul a lovit 14 mașini, pe care le-a avariat, și s-a oprit în zidul unui bloc.
Pe canalele de Telegram circulă un filmuleț cu macaraua scăpată de sub control, care circulă cu viteză „și lovește mașinile din calea sa ca pe popice”. 




Urmărește-ne pe Google News




----------------------------------


Cum a ținut Hamas secret atacul din 7 octombrie: „70 de luptători de elită s-au antrenat 10 ani fără să cunoască ținta. 5 lideri au planificat totul” 
Știri România
2024-01-11T14:22:39+02:00

Doar 5 lideri Hamas cunoșteau întregul plan al atacului din 7 octombrie 2023 și au luat decizia finală cu o zi înainte, potrivit unui raport publicat de Asharq Al-Awsat, ziar de limbă arabă cu sediul la Londra, citat de Jerusalem Post.



Asharq Al-Awsat susține că informațiile prezentate sunt furnizate de surse strâns legate de conducerea Brigăzilor Al-Qassam, aripa militară a Hamas.
Cine a pus la cale planul
Decizia și momentul atacului au fost luate de doar 5 persoane: Yahya Sinwar, liderul Hamas în Gaza;, Muhammed Deif, liderul Brigăzilor Al-Qassam, Muhammed Sinwar, fratele lui Yahya, Rouhi Mushtaha, un lider Hamas apropiat de Sinwar, și Ayman Nofal, un apropiat al lui Deif, fost șef al serviciilor de informații ale Brigăzilor Al-Qassam. Nofal ar fi fost asasinat pe 17 octombrie, a informat armata israeliană.




În mod surprinzător, lista nu îi include pe Ismail Haniyeh, liderul de facto al Hamas, pe Saleh al-Arouri, mâna sa dreaptă, presupus asasinat de Israel, pe 2 ianuarie, și pe Marwan Issa, un membru-cheie al triumviratului intern al Hamas în Gaza.
Atacul-surpriză lansat de Hamas a avut ca rezultat uciderea brutală a peste 1.200 de israelieni, majoritatea civili, și răpirea a aproximativ 240 de israelieni, în timp ce Hamas a preluat inițial 22 de kibbutz-uri israeliene și baza de comandă sudică a IDF.




70 de militanți, antrenați un deceniu
Potrivit raportului, operațiunea a început cu doar 70 de luptători, care au atacat de-a lungul întregii granițe cu Fâșia Gaza, de la nord la sud. Ei au fost selectați din unitățile de elită ale Hamas, după ce au urmat o pregătire de 10 ani „fără să știe exact pentru ce se antrenau și care era țința finală”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


De fapt, raportul susține că planul de invadare a Israelului nu este nou, ci datează înainte de conflictul din Gaza, din 2014 și a fost revizuit și actualizat în 2021.




După ce au primit instruire confidențială, militanții s-au angajat să păstreze secretul cu privire la pregătirea lor specială.
Ziua „-3” și ziua „-1”
Cei cinci lideri de vârf i-au informat pe șefii Brigăzilor Al-Qassam despre pregătiri și planul de atac cu aproximativ trei zile înainte, dar nici atunci nu au menționat momentul exact al atacului.
Atunci, Ayman Siyam, liderul unității de rachete din Gaza, asasinat și el de IDF, a primit instrucțiuni să fie pregătit să lanseze sute de rachete simultan cu atacul. Hamas a tras peste 3.000 de rachete în primele patru ore de război.




Abia pe 6 octombrie, cu o zi înainte de atac, grupul de 5 șefi Hamas a decis că sâmbătă dimineața, 7 octombrie, la ora când garda IDF va fi la cel mai scăzut nivel din cauza sărbătorii de Simchat Torah, va fi declanșată operațiunea.
Dacă raportul este corect, constituie unul dintre motivele pentru care serviciile de informații israeliene au ignorat scenariul unui atac Hamas. Planul exista din 2014 și nu fusese niciodată pus în aplicare.



Urmărește-ne pe Google News




----------------------------------


Ciolacu, despre varianta ca Iohannis să devină președintele Consiliului European: „România are o şansă reală, avem un culoar bun” 
Știri România
2024-01-11T14:06:16+02:00

Premierul Marcel Ciolacu spune că a discutat cu președintele Klaus Iohannis despre posibilitatea ca acesta să ocupe funcția de președinte al Consiliului European, iar România are „o șansă reală” în acest sens, relatează News.ro și Hotnews.ro.



„Părerea mea este că are o șansă reală România, nu președintele Klaus Iohannis pentru Consiliul European și chiar avem un culoar foarte bun. Chiar e o temă serioasă și pentru România ar însemna extraordinar de mult să avem președintele Consiliului UE indiferent de la ce partid. Este vorba de România”, a spus Marcel Ciolacu.
„Dacă se negociază ca președintele Iohannis să preia din mai președintia, se va negocia să preia și în următorul mandat din octombrie”, a adăugat premierul.




De asemenea, Ciolacu a subliniat că, în calitate de prim-ministru, el este cel care numește comisarul european din partea României, iar țara noastră trebuie să preia un portofoliu diferit față de cel deținut în prezent, adică Transporturile.
Libertatea a relatat miercuri, 10 ianuarie, că liderii PNL au dezbătut, la începutul acestei săptămâni, un posibil scenariu în care președintele Klaus Iohannis poate ajunge președintele Consiliului European, caz în care Nicolae Ciucă, în calitate de președinte al Senatului, ar urma să fie pentru câteva luni președinte interimar.




Discuțiile au loc în contextul în care actualul șef al Consiliului European, belgianul Charles Michel, a anunțat că va candida la alegerile europarlamentare, programate la începutul lunii iunie, ceea ce înseamnă că va trebui să demisioneze din fruntea Consiliului, dacă va fi ales. Astfel, premierul Ungariei, Viktor Orban, ar putea deveni președinte interimar al Consiliului European, odată cu preluarea de către Budapesta a preşedinţiei rotative, la 1 iulie.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„S-a pus problema că președintele Iohannis poate ajunge președintele Consiliului European, în condițiile în care există o reticență ca această poziție să fie ocupată de Viktor Orban, premierul Ungariei”, au declarat surse politice pentru Libertatea.
Foto: Hepta



Urmărește-ne pe Google News




----------------------------------


„Nu eu am pus focul!” Detaliile tragediei din Iași, unde o mamă și-a aruncat bebelușul de la etaj, ca să-l salveze de flăcări 
Știri România
2024-01-11T13:47:35+02:00

O tânără mamă din Iași a încercat, miercuri, să-și salveze bebelușul din apartamentul cuprins de flăcări și l-a aruncat pe fereastră, de la etajul trei. Micuțul a supraviețuit căzăturii, dar a murit la spital, în vreme ce mama lui e și ea în stare gravă. Ziarul de Iași dă detalii teribile despre tragedie, inclusiv o declarație a soțului femeii.




Incendiul a izbucnit cu puţin timp înainte de ora 15 și a surprins-o pe tânăra mamă, care n-a mai putut ajunge la ușă și a rămas blocată în apartament împreună cu bebelușul de 5 luni. A luat decizia de a-l arunca pe geam, dar, înainte de asta, a învelit copilul în mai multe pături şi hăinuţe, pentru a-i atenua impactul la cădere. Apoi a sărit și ea de la etajul trei.
La venirea ambulanţei, femeia, cu ultimele puteri, striga la medici că nu este singură, bebeluşul ei fiind în apropiere, acoperit cu pături. Amândoi au fost ridicaţi şi duşi la spital.




Bebelușul a fost internat inițial la Spitalul de Copii Sf. Maria din Iași, de unde a fost transferat în stare foarte gravă la Spitalul de Neurochirurgie Iași. Decesul său a fost confirmat pentru Libertatea de dr. Lucian Eva, manager al Spitalului de Neurochirurgie.
Mama bebeluşului a suferit arsuri, cât şi alte răni, după ce a sărit pe fereastră și s-a izbit de pământ. „Femeia a suferit o contuzie la coloana cervicală şi o contuzie toraco-abdominală, cât şi o fractură de bazin. Arsură prin flacără gradul 1-2 pe 9% din suprafaţa corporală”, a declarat prof. dr. Diana Cimpoeşu, medic-şef UPU-SMURD Iaşi.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Polițiștii și pompierii iau în calcul atât izbucnirea accidentală a incendiului, dar și posibilitatea ca focul să fi fost pus. Mai ales că s-a vorbit despre ipoteza că flăcările au fost puse intenționat. Soțul femeii, dus la audieri, le-a spus polițiștilor: „Nu eu am pus focul, doar era soţia mea”.
Vecinii le-au spus jurnaliștilor care au documentat la fața locului tragedia că cei doi soți se certau des și că bărbatul devenea violent. Informațiile n-au fost verificate cu surse din anchetă, până în acest moment.




Se mai știe despre tânăra mamă că, înainte să nască, a fost medic rezident la Spitalul Sf. Spiridon și că e din Suceava.



Urmărește-ne pe Google News




----------------------------------


Un camion încărcat cu cereale s-a răsturnat pe DN1A, la Măneciu, în Prahova. Traficul se desfășoară dirijat 
Ştiri
2024-01-11T13:47:09+02:00

Traficul rutier pe DN1A, în Prahova, este restricționat pe sensul de mers către Brașov, la ieșirea din localitatea Măneciu, după ce un camion încărcat cu cereale s-a răsturnat, a informat, joi, 11 ianuarie, la ora 13.00, Centrul Infotrafic al IGPR.



Accidentul nu s-a soldat cu victime, însă traficul rutier este îngreunat, iar polițiștii rutieri dirijează participanții la trafic.
Se estimează reluarea circulației în condiții normale după ora 16.00.
DN1A, Ploiești – Cheia – Săcele – Brașov, este varianta recomandată de fiecare dată pentru a evita aglomerația de pe Valea Prahovei.
De asemenea, în jurul orei 11.00, s-a produs un accident și la Blejoi (Prahova), unde două camioane s-au ciocnit, relatează RepublikaNews.
În urma impactului, circulația pe drumul de la Carrefour spre Blejoi a fost blocată.




Circulația a fost blocată spre Blejoi, direcția DN1A
Foto: Observatorul Prahovean



Urmărește-ne pe Google News




----------------------------------


Război iminent cu Rusia? Avertismentele oficiale lansate în Suedia pe această temă stârnesc acuzații de alarmism 
Știri Externe
2024-01-11T13:28:07+02:00

Ministrul suedez al apărării civile a declarat că scopul semnalelor de alarmă lansate nu este de a speria oamenii, ci de a-i ajuta să conștientizeze ce se întâmplă cu adevărat. El a făcut apel la autoritățile locale, la planificatorii pentru situații de urgență și la suedezii obișnuiți să reacționeze, scrie BBC News.



Un avertisment lansat către suedezi de doi înalți oficiali din domeniul apărării, care au vorbit despre amenințarea unui război cu Rusia, a stârnit îngrijorare și acuzații de alarmism în țara nordică.
Disputa a început după ce ministrul apărării civile, Carl-Oskar Bohlin, a avertizat în cadrul unei conferințe pe teme de apărare că în Suedia „ar putea avea loc un război”.
Mesajul său a fost apoi susținut de comandantul șef al armatei, generalul Micael Byden, care a spus că toți suedezii ar trebui să se pregătească mental pentru această posibilitate.




Avertismentele veneau în contextul prelungirii conflictului din Ucraina și al posibilei amenințări reprezentate de Rusia, nemulțumită de aderarea Suediei la NATO. Însă politicienii din opoziție au criticat tonul declarațiilor.
Fostul prim-ministru Magdalena Andersson a declarat pentru televiziunea suedeză că, deși situația de securitate este gravă, „nu este ca și cum războiul ar bate la ușă”.
Organizația pentru drepturile copiilor Bris a declarat că linia sa de asistență telefonică nu primește de obicei apeluri despre posibilitatea unui război. Reprezentanții Bris au spus însă că în această săptămână au înregistrat o creștere a numărului de apeluri îngrijorate de la tineri care au văzut știri sau postări pe TikTok pe tema războiului.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Acest subiect a fost bine pregătit, nu a fost ceva scăpat din senin”, a declarat pentru BBC purtătoarea de cuvânt a Bris, Maja Dahl. „(Oficialii) ar fi trebuit să ofere informații destinate copiilor atunci când ies cu acest tip de informații pentru adulți”, a adăugat ea.
În ciuda durității mesajelor, comentariile ministrului apărării civile și ale șefului armatei sunt văzute ca un semnal de alarmă necesar. Asta în condițiile în care după mai mult de două secole de pace, Suedia este aproape de a se alătura NATO, așteptând unda verde din partea parlamentului turc și apoi din partea Ungariei.




Finlanda a aderat deja la NATO, iar oficialii ruși au sugerat că va fi „prima care va avea de suferit” dacă tensiunile cu NATO se intensifică.
Comandantul-șef a asigurat că declarațiile sale nu reprezintă o noutate.
El a vizitat frontul de est al Ucrainei în urmă cu o lună, iar Suedia face parte dintr-un grup de țări care antrenează piloți ucraineni. De asemenea, surse citate de presa internațională spun că guvernul de la Stockholm ar avea în vedere trimiterea de avioane de luptă avansate Gripen în Ucraina.




„Dorința mea nu este de a îngrijora oamenii. Ambiția mea este de a convinge mai mulți oameni să se gândească la propria situație și la propriile responsabilități”, a declarat ulterior generalul Byden pentru ziarul Aftonbladet.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Ministrul suedez al apărării civile a declarat și el că scopul nu este acela de a-i face pe oameni să își piardă somnul, ci să îi ajute să conștientizeze ce se întâmplă cu adevărat. El a făcut apel la autoritățile locale, la planificatorii de situații de urgență și la suedezii obișnuiți să reacționeze.




„Dacă există un lucru care mă ține treaz noaptea, acesta este sentimentul că lucrurile se mișcă prea încet”, a afirmat duminică Bohlin.
Specialistul în apărare Oscar Jonsson a declarat că tonul avertismentelor oficialilor din Apărare a fost un fel de furtună într-o ceașcă de ceai și că 90% din aceste declarații provin din frustrarea că Suedia face prea puțin pentru a construi apărarea civilă și militară.
„Timpul este limitat și declarațiile au avut menirea de a trage un semnal de alarmă pentru agenții, indivizi și departamente”, a declarat el pentru BBC.




„Forțele armate suedeze sunt incredibil de competente, dar scara nu este nici pe departe (suficientă). Ultimul proiect de lege a apărării spune că ar trebui să înființăm 3,5 brigăzi, în timp ce Ucraina avea 28 când a început războiul”, a spus el.
Avertismentul generalului Byden vine la scurt timp după un avertisment lansat în urmă cu o lună de șeful Biroului de Securitate Națională al Poloniei (BBN), Jacek Siewiera, care a declarat că pentru a evita un război cu Rusia, țările de pe flancul estic al NATO ar trebui să își impună un orizont de timp de trei ani pentru a se pregăti pentru confruntare.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


El a declarat că un raport al Consiliului German pentru Relații Externe, care sugerează că Germania și NATO ar trebui să își pregătească forțele armate pentru a fi capabile să respingă un atac rusesc în șase ani, este „prea optimist”.
Cât de aproape este de fapt un conflict extins în Europa?
Oscar Jonsson, un specialist de la Universitatea suedeză de Apărare, a declarat pentru BBC că, deși războiul este evident posibil, izbucnirea lui ar fi probabilă doar în anumite condiții. Astfel, ar fi nevoie ca războiul Rusiei din Ucraina să se încheie, ca armata Moscovei să aibă timp să își reconstruiască efectivele, iar Europa să piardă sprijinul militar al SUA.




Toate acestea sunt într-adevăr posibile, a adăugat el.



Urmărește-ne pe Google News




----------------------------------


Ciolacu anunță deblocarea angajărilor pentru „aproape 8.000 de posturi” în Sănătate şi Asistenţă Socială 
Știri România
2024-01-11T13:26:34+02:00

Premierul Marcel Ciolacu a declarat, joi, că în şedinţa de Guvern se vor debloca angajările pentru aproape 8.000 de posturi în Sănătate şi Asistenţă Socială. Marcel Ciolacu a precizat că „Ministerul Sănătăţii are în acest an un buget cu peste 40% mai mare decât în 2023”, relatează News.ro.



„Deblocăm astăzi angajările pentru aproape 8.000 de posturi în Sănătate şi Asistenţă Socială. Astfel, toate spitalele importante care au deficit de medici, asistente şi infirmieri vor putea face rapid angajări”, a transmis premierul Ciolacu în şedinţa de Guvern.
El a precizat că „Ministerul Sănătăţii are în acest an un buget cu peste 40% mai mare decât în 2023, deci nu este vorba de vreo problemă financiară”.
„De altfel, am alocat circa 6,6 miliarde de lei, în această lună, cu care am închis datoriile pe anul trecut din sistemul sanitar, asigurând şi cheltuielile curente pe luna ianuarie, pentru medicamente şi servicii medicale. Însă fiecare angajare trebuie să se reflecte, în mod concret, în servicii mai bune pentru pacienţi, un plus de empatie şi de responsabilitate. Asta este valabil şi pentru medicii de familie”, a subliniat premierul.




„Bani avem, dar corect este să-i plătim mai bine pe medicii care muncesc serios, adică serviciile prestate efectiv să primeze în faţa plăţii pe liste de pacienţi, adică pentru nişte nume puse pe o hârtie”, a completat Ciolacu.
Peste 2.500 de posturi de medic scoase la concurs
”Au fost aprobate de Guvern două memorandumuri, unul propus de Ministerul Sănătăţii, pentru spitale din subordinea ministerului, unul propus de Ministerul Dezvoltării, pentru spitale aflate în subordinea autorităţilor locale. În total, a fost aprobată scoaterea la concurs a peste 7.600 de posturi”, a spus ministrul Sănătăţii, citat de News.ro.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Alexandru Rafila a precizat că au fost scoase la concurs toate posturile de medic solicitate de către unităţile sanitare, în total, peste 2.500 de posturi de medic în spitalele din România.
Ministrul a mai spus că a fost în cadrul memorandumului propus Guvernului şi aprobat ulterior de Ministerul Sănătăţii 365 de persoane să poată fi angajate prin concurs la serviciile de Ambulanţă.
”Unităţile sanitare care au solicitat scoaterea posturilor la concurs să demareze imediat aceste proceduri, odată cu aprobarea Memorandumului, este esențial pentru că nu trebuie să aşteptăm şase luni ca să scoatem posturile la concurs, ele pot scoate cât mai repede, procedura spune că după publicare, în termen de 30 de zile se pot organiza concursuri de ocupare a posturilor. Rugămintea mea este să facă acest lucru cât mai repede”, a completat Rafila.




Ministrul a mai afirmat că ocuparea acestor posturi se face printr-o procedură legală. „Am văzut tot felul de sugestii, declararea stării de urgenţă, care să permit angajarea fără concurs. Totuşi, trebuie să înţelegem că legislaţia în România trebuie respectată”, a explicat Rafila, adăugând că vor păstra legătura cu unităţile medicale şi iau în calcul să elaboreze noi memorandumuri pe parcursul acestui an, în funcţie de necesităţi.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Alexandru Rafila a anunţat că de la 1 ianuarie 2024, toate posturile care se vacantează în sistemul de sănătate vor putea fi scoase la concurs fără memorandum, în cazul celor care pleacă din sistem sau se pensionează.




Anunţul premierului Ciolacu vine după ce la începutul săptămânii, Oana Sivache, director general al ASSMB, a anunţat că există un deficit de aproximativ 15.000 de medici la nivel naţional. De asemenea, Colegiul Medicilor din Municipiul Bucureşti (CMMB) a lansat un apel pentru deblocarea posturilor în Sănătate şi preciza că în sistemul medical public din Bucureşti sunt aproximativ 900 de posturi de medici vacante. 



Urmărește-ne pe Google News




----------------------------------


Incendiu cu mari degajări de fum la Gara Basarab din București, unde ard mai multe vagoane dezafectate. A fost emis un mesaj RO-Alert 
Știri România
2024-01-11T13:15:30+02:00

9 autospeciale de pompieri intervin joi, 11 ianuarie, pentru stingerea unui incendiu izbucnit la mai multe vagoane dezafectate, în zona Triaj dintre Gara Basarab și Podul Grant, transmit ISU București-Ilfov și compania CFR Călători.



UPDATE ora 13.40. Incendiul este localizat. Au fost afectate 15 vagoane dezafectate, a transmis ISU București-Ilfov, într-o actualizare a situației.
„Având în vedere modul de manifestare a incendiului, dispozitivul s-a suplimentat cu 5 cisterne de mare capacitate pentru a realiza rezerva de apă. În total, acționează 9 autospeciale de stingere cu apă și spumă și 5 cisterne”, a transmis ISU BIF.
Incendiul, care a izbucnit în jurul orei 11.00 se manifestă cu flacără deschisă și degajări mari de fum, motiv pentru care, pentru avertizarea și informarea populației, a fost emis un mesaj prin sistemul Ro-Alert.




Foto: captură România TV
Incendiul este vizibil și fumul se simte de la câțiva kilometri distanță.


Nivelurile concentrațiilor particulelor PM10 și PM2,5, măsurate de stațiile B1 și B14, aflate cel mai aproape de zona Gării Basarab, nu au depășit cotele de alertă în acest moment și sunt în scădere față de momentul declanșării focului, a informat Agenția pentru Protecția Mediului București (APM).







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Potrivit CFR Călători, „au fost afectate de incendiu 3 vagoane dezafectate“. Focul a izbucnit din cauza unor persoane fără adăpost. „Nu a fost găsită nicio persoană rănită. Menționăm că circulația trenurilor nu este afectată”, a mai transmis CFR Călători.
Foto: ISU BIF



Urmărește-ne pe Google News




----------------------------------


Spitalele din Iași sunt copleșite de cazuri de viroze și gripe, dar lipsește un aviz de la Ministerul Sănătății pentru a dubla capacitatea de ATI la Spitalul de Boli Infecțioase 
Știri România
2024-01-11T13:00:00+02:00

Managerul Spitalului de Boli Infecțioase din Iași, dr. Florin Roșu, acuză Ministerul Sănătății de faptul că tergiversează de aproape un an transformarea Compartimentului de Terapie Intensivă în secție. Medicul spune ar putea astfel trata 20 de pacienți în ATI, față de 9 în prezent, și că poate angaja și medici pregătiți pentru a completa schema de personal. Medici care, de altfel, sunt la un pas de a pleca să lucreze în străinătate. „Doresc să rămân în țara mea, dar frustrările se acumulează”, a spus dr. Beatrice Pintilii, unul dintre acești medici, pentru Libertatea.



Dr. Florin Roșu spune că a făcut toate demersurile necesare pentru a putea extinde capacitatea Terapiei Intensive de la 9 paturi la 20, prin transformarea compartimentului în secție. În perioada pandemiei, spune acesta, spitalul său a gestionat peste 60 de paturi de Terapie Intensivă în trei locuri din Iași și dorința sa a venit de atunci: „să ne pregătim pentru următoarea pandemie, care sigur va veni la un moment dat, și pentru epidemiile de sezon”.
Spune că demersul său nu a primit un răspuns de la Ministerul Sănătății, iar în acest început de an spitalul este iar „plin până la refuz” cu pacienți, la Terapie Intensivă nefiind niciun pat liber de foarte mult timp. Mai mult, medicii de pe ATI merg în saloane să urmărească pacienții cu risc de agravare, care ar putea avea nevoie de tratament de terapie intensivă, dar pentru care nu ar mai fi locuri, paturile fiind deja ocupate.




„Toate demersurile au fost efectiv ignorate și pare că lumea își aduce aminte de Spitalul de Boli Infecțioase doar când e o problemă, în pandemie sau în epidemiile de gripă sau de viroze. Iar eu acum țin în stand-by medici specializați pe terapie intensivă, dar nișați pe boli infecțioase, care s-au pregătit cu noi, și pe care i-aș putea angaja, dacă am face această transformare. Am ajuns să nu le mai pot promite nimic și acești oameni, dacă nu vor fi angajați, vor pleca în străinătate. Apoi vine o nouă pandemie și ne plângem că nu avem paturi de ATI și că nu avem specialiști”, a declarat dr. Florin Roșu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Dr. Florin Roșu. Foto: bzi.ro
Pacienți în stare gravă, internați pe salon, nu la Terapie Intensivă
Acum, spune managerul, nu poate decât să ofere unele contracte pe gărzi pentru medicii specialiști pe care, altfel, i-ar putea angaja. Dar dincolo de extinderea secției, ar trebui deblocate și angajările, pentru ca aceștia să poată fi asimilați în organigrama spitalului. Astăzi, medicii de gardă de la Terapie Intensivă merg și oferă consultații și pe salon pentru cei „cu posibilitate de a ajunge în terapie intensivă”.




„Sunt internați în salon, pentru că nu sunt locuri la Terapie Intensivă și facem în așa fel încât să fie îngrijiți și urmăriți pe salon, astfel încât să nu trebuiască să fie trimiși în altă parte, dacă la un moment dat există o situație critică și nu avem destule locuri. Așa cum a fost în pandemie, când nimeni nu ne-a întrebat, am avut 65 de paturi de terapie intensivă, cea mai mare din țară, cu trei linii de gardă, medici, asistente, infirmiere, așa facem și acum: toți pacienții vor beneficia de îngrijiri, dar nu există sprijin, iar blocajul e la Ministerul Sănătății”, a mai spus managerul.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Dilema medicilor de 29 de ani: contracte pe gărzi sau plecarea în străinătate?
Dr. Beatrice Pintilii are 29 de ani, a făcut Medicina la Universitatea de Medicină și Farmacie din Iași, și din 2023 este și medic specialist. În timpul rezidențiatului a lucrat, chiar în pandemie, prin detașare, cot la cot cu medicii de terapie intensivă la Spitalul de Boli Infecțioase.

Dr. Beatrice Pintilii spune că nu vrea să plece neapărat în străinătate
„Mi-a plăcut foarte mult patologia de aici, am lucrat sub aripile colegilor și mare parte din experiența acumulată în ultimii ani este câștigată aici. Dar cum nu sunt perspective de angajare… putem sta pe contract de gărzi o perioadă, ne dorim să lucrăm aici, ne place ceea ce facem, dar e frustrant că domnul manager ne poate oferi doar promisiuni în contextul compartimentului actual. E și frustrarea locurilor: lucrez cu terapia plină, dar cu pacienți problematici pe sector. Ne-am dori să facem mai multe, am putea, sunt pacienți de la alte spitale pe care i-am putea prelua, dar nu avem locuri”, a spus dr. Beatrice Pintilii, pentru Libertatea.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Sunt alți trei medici în aceeași situație, spune dr. Pintilii, care lucrează pe contracte de gărzi pe Terapie Intensivă și care ar putea veni să lucreze cu normă întreagă, dar spitalul nu îi poate angaja acum fiindcă pe numărul de paturi de Terapie Intensivă disponibile are schema de personal plină.
„Și eu, și colegii mei am luat în calcul plecatul în străinătate, nu este ceea ce ne dorim, nu de aceea am dat la Medicină. Părinții mei lucrează în sistemul sanitar și mi-a plăcut de mică partea asta, am văzut ce înseamnă să ajuți un om la nevoie într-o comunitate mult mai mică. Doresc să rămân în țara mea, evident, dar nu exclud acum o plecare. Am făcut cercetări, dar doar pe cont propriu și personal, nu am mers încă la vreo firmă de recrutare și sper nici să nu o fac”, a mai explicat aceasta.




Dr. Florin Roșu: „Da, avem personal să deschidem și de mâine secția”
Managerul unității, dr. Florin Roșu, spune că are și completarea de personal pentru acoperirea gărzilor, nu doar medici. Sunt asistente care au fost pregătite pentru munca în Terapie Intensivă, dar au fost redistribuite în spital, făcând lucruri mai ușoare decât cunoștințele pe care le au.
„Vorbim de personal înalt calificat, din punctul meu de vedere, care în străinătate este ținut ca aurul și la noi e o delăsare. Da, aș putea chiar de mâine să-mi fac graficul de lucru, dacă se aprobă înființarea secției, până reușim să dăm drumul la concursuri, dacă se deblochează. Avem tot ceea ce reprezintă asistente, infirmiere, îngrijitoare și medici pentru linia de gardă”, a spus dr. Florin Roșu.




Libertatea a întrebat reprezentanții Ministerului Sănătății despre situația de la Spitalul de Boli Infecțioase din Iași. Am fost îndrumați să transmitem o solicitare scrisă, care a fost înregistrată pe 9 ianuarie, iar când vom primi un răspuns vom reveni cu un nou material.



Urmărește-ne pe Google News




----------------------------------


„Regatul gheții”. Imagini spectaculoase de pe lacul Balaton din Ungaria, după vremea foarte rece din ultimele zile | FOTO 
Știri Externe
2024-01-11T12:46:13+02:00

Din cauza vântului puternic, apa lacului Balaton, supranumit „Marea Ungariei”, s-a revărsat pe zonele de coastă, creând „adevărate miracole de gheață”, relatează Blikk. Imagini spectaculoase au fost publicate pe pagina de Facebook MetFigyelő.



Vântul puternic a biciuit apa lacului Balaton, a cărui temperatură este doar cu câteva grade peste punctul de îngheț, iar mai multe zone de pe malul lacului s-au transformat în „regat al gheții”.
Temperatura aerului a fost cuprinsă între -6 și -13 grade Celsius, dimineața devreme, în timp ce apa a avut, în medie, 2,2 grade Celsius. A acoperit țărmurile și s-a transformat în gheață.
Pagina de știri și imagini despre fenomenele meteo MetFigyelő a prezentat fotografii realizate în ultimele zile de la Balatonmária, Balatonfenyves, Balatonlelle, Balatonboglár sau Fonyód.










Ministerul Apelor: „Nu patinați pe apa înghețată”
Ministerul maghiar al Apelor avertizează asupra pericolului din cauza înghețării lacului Balaton, „într-o măsură mai mare pe malul nordic, mai degrabă decât pe malul sudic”.

„Există deja, în unele zone, un strat subțire de gheață, dar nu este în niciun caz sigur. Ar trebui să se formeze cel puțin 8-10 centimetri de gheață pentru a putea călca în siguranță pe gheață, iar asta înseamnă și că ar trebui să existe temperaturi mult sub zero grade atât noaptea, cât și ziua”, a avertizat Zoltán Illés, angajat al Serviciului de Salvare pe Apă, pentru InfoRádio.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Așa că gheața care este vizibilă acum este periculoasă, nesigură, toată lumea a fost avertizată ferm să nu calce pe ea. Deci nu există șanse realiste de a patina în câteva zile.
Ministerul Apelor.
Imagine de la Balatonfenyves, pe malul lacului Balaton, pe 9 ianuarie. Foto: Profimedia




Lacul Balaton, cu o suprafață de 592 de kilometri pătrați, lungimea malului – 236 de kilometri, lățime medie – 15 kilometri, este cel mai mare lac din Europa Centrală. Este și una dintre cele mai importante destinații turistice din regiune. 



Urmărește-ne pe Google News




----------------------------------


Putin susține că economia Rusiei este prima din Europa: „Am depăşit Germania şi ne-am clasat pe locul cinci în lume” 
Știri Externe
2024-01-11T12:39:49+02:00

Preşedintele rus, Vladimir Putin, a afirmat joi că, în ciuda sancţiunilor, economia rusă este prima din Europa şi a cincea din lume, informează EFE, citată de Agerpres. Liderul de la Kremlin a făcut aceste declaraţii în timpul unei vizite în oraşul Habarovsk, în cadrul unui turneu cu caracter evident electoral în Orientul Îndepărtat rus.



„Se pare că ne sugrumă şi ne presează din toate părţile, dar în ceea ce priveşte volumul economiei în ansamblu suntem primii din Europa. Am depăşit Germania şi ne-am clasat pe locul cinci în lume: China, Statele Unite, India, Japonia, Rusia. În Europa, numărul unu”, a spus Putin.
Preşedintele rus a ajuns la Habarovsk după ce anterior s-a aflat în regiunea autonomă Ciukotka, prima etapă a turneului său în Orientul Îndepărtat rus, care coincide cu începutul campaniei electorale pentru alegerile prezidenţiale din martie, în care candidează pentru realegere, pentru un mandat de şase ani.




Conform amendamentelor constituţionale aprobate în 2020, Putin, în vârstă de 71 de ani, a cărui victorie la alegerile din martie este considerată de la sine înţeleasă, ar putea candida şi la alegerile prezidenţiale din 2030.



Urmărește-ne pe Google News




----------------------------------


Putin nu se află printre cei doar trei „candidați cu drepturi depline înregistrați oficial” pentru alegerile prezidențiale din Rusia 
Știri Externe
2024-01-11T12:34:34+02:00

Comisia Electorală Centrală a Federației Ruse a anunțat că până în acest moment sunt 11 candidați înregistrați pentru alegerile prezidențiale din acest an, dar numai trei dintre ei sunt nominalizați, iar Vladimir Putin nu are încă acest statut, relatează revista Life.



În această etapă, la campania electorală participă 11 persoane, opt dintre ele sunt nominalizate de partide, trei sunt autonominalizate. Acest lucru a fost anunțat de șefa Comisiei Electorale Centrale a Federației Ruse, Ella Pamfilova.
„În această etapă, avem unsprezece persoane care participă la campania electorală. Adevărat, la diferite etape. Opt dintre ei au fost nominalizați de partidele politice, trei au fost nominalizați prin autonominalizare. Aceștia sunt cei care participă în campania electorală în acest stadiu”, a spus Pamfilova, la o ședință a Comisiei Electorale Centrale, care a avut loc joi.




Alegerile prezidențiale din Federația Rusă vor avea loc pe 15, 16 și 17 martie 2024.
Potrivit Pamfilovei, în acest moment există deja trei „candidați cu drepturi depline, înregistrați oficial”: Leonid Slutski, de la LDPR, Vladislav Davankov, de la Partidul Poporul Nou, și Nikolai Kharitonov, de la Partidul Comunist al Federației Ruse.
Actualul șef al statului, Vladimir Putin, care candidează în calitate de autonominalizat, a depus documente la Comisia Electorală Centrală, iar acum se strâng semnături în sprijinul său, fiind necesare cel puțin 300.000. Pe 8 ianuarie, sediul electoral al lui Putin a anunțat că au fost deja strânse peste 1,3 milioane de semnături.



Urmărește-ne pe Google News




----------------------------------


Trump, după apariția informațiilor că, în 2020, a spus că SUA nu vor ajuta Europa, dacă va fi atacată: NATO și țările europene au profitat de noi 
Știri Externe
2024-01-11T12:27:48+02:00

Fostul președinte american Donald Trump și posibil candidat republican pentru un nou mandat la Casa Albă a afirmat miercuri că de modul în care Europa va trata Statele Unite depinde angajamentul acestora față de NATO, relatează agenția Reuters, citată de Agerpres.



Precizările lui Trump vin în contextul în care comisarul european pentru piața internă, Thierry Breton, a dezvăluit că fostul președinte al SUA i-a spus, în ianuarie 2020, șefei Comisiei Europene, Ursula von der Leyen, că „dacă Europa este atacată, nu vom veni niciodată să vă ajutăm și să vă sprijinim” și că „NATO este moartă”, iar SUA vor părăsi alianța.
Întrebat miercuri la Fox News în legătură cu angajamentul său față de NATO, Donald Trump a afirmat: „Depinde dacă ne tratează cum se cuvine. Ascultaţi, NATO a profitat de ţara noastră. Ţările europene au profitat”.




Thierry Breton a relatat episodul, petrecut în 2020 la Forumul Economic de la Davos, în timpul unui eveniment desfășurat marți în Parlamentul European.
Un purtător de cuvânt al Ursulei von der Leyen a refuzat să precizeze dacă șefa Executivului comunitar își amintește conținutul discuției cu Donald Trump așa cum a fost relatat de comisarul Breton.
În timpul mandatului său de președinte, Donald Trump a intrat de mai multe ori în conflict cu aliații SUA pe tema cheltuielilor pentru apărare. 




Sondajele indică un avans al lui Donald Trump în cursa pentru desemnarea candidatului republican la alegerile prezidențiale din acest an. Fostul președinte se află pe primul loc cu 49% de opţiuni, în timp ce Nikki Haley, fostă ambasadoare a SUA la ONU este cotată cu 12% din preferinţe, iar guvernatorul Floridei, Ron DeSantis, cu 11%, potrivit rezultatelor unui sondaj Reuters/Ipsos, de marți 9 ianuarie.
Foto: Hepta



Urmărește-ne pe Google News




----------------------------------


Dezinformări „made in China”, arestări și acuzații înaintea alegerilor din Taiwan, prima rundă electorală care ridică tensiunea globală 
Știri Externe
2024-01-11T12:23:22+02:00

China se folosește de sondaje inventate și de informații false vehiculate pe rețelele sociale pentru a-și susține tabăra politică în alegerile prezidențiale ce vor avea loc sâmbătă, pe 13 ianuarie, scrie Politico.




Cuprins:
Mesajul-cheie al BeijinguluiCele trei amante false ale candidatului la președințieVotul tinerilorLegături cu China
Pe 21 decembrie, autoritățile taiwaneze au arestat un jurnalist numit Lin Hsien-yuan, care lucra pentru o publicație marginală numită Fingermedia, în legătură cu un sondaj de opinie care – pentru prima dată – arăta că omul favorabil Beijingului este pe cale să câștige alegerile prezidențiale din 13 ianuarie.
Procurorii taiwanezi au făcut referire la o serie de sondaje suspecte, în temeiul noii legi antiinfiltrare a insulei, concepută pentru a contracara interferența chineză – afirmând că rezultatele prezentate de Lin au fost falsificate și orchestrate de oficiali ai Partidului Comunist Chinez din provincia Fujian, situată pe continent, de cealaltă parte a strâmtorii Taiwan.




Procurorii au declarat că Lin „a pretins că a intervievat mai mult de 300 de cetățeni” pe parcursul a opt runde de sondaje. Așa-zisele interviuri telefonice, au spus procurorii, „nu au avut loc niciodată, iar el a fabricat sondaje false”.
Sondajul lui Lin a declanșat o undă de șoc, deoarece l-a plasat în frunte pe Hou yu-ih, de la Kuomintang (KMT), partid favorabil Beijingului, cu o marjă mică de doar 1,22 de puncte procentuale, înainte de votul foarte strâns de sâmbătă.
Beijingul și-ar dori să împiedice un al treilea mandat pentru Partidul Democrat Progresist (DPP), care conduce acum insula și care militează pentru suveranitatea Taiwanului și pentru relații mai strânse cu SUA, Europa, Japonia și alte puteri democratice.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Alegerile din 13 ianuarie sunt urmărite îndeaproape în întreaga lume, din cauza temerilor că tensiunile ar putea degenera într-o confruntare militară între Washington și Beijing în Marea Chinei de Sud, pe tema Taiwanului, insula care produce peste 90% din cele mai avansate microcipuri din lume.
Mesajul-cheie al Beijingului
Sondajele false, spun experții citați de Politico, sunt doar o parte ofensivei Beijingului, care încearcă să răspândească dezinformarea prin propagandă și spionaj.




Mesajul-cheie răspândit de tabăra pro-China este că William Lai, candidatul din partea DPP, este un dictator care va declanșa un război, prin dorința sa nesăbuită de a asigura independența Taiwanului.
Spațiul online este unul dintre câmpurile majore de luptă.
Facebook a fost inundat de acuzații potrivit cărora Washingtonul și Taipei sunt în cârdășie pentru construirea de arme biologice. De asemenea, au circulat știri false despre carnea de porc otrăvită venită din SUA și despre o penurie de ouă la nivel național.




O altă afirmație falsă frecvent întâlnită este că aliata lui Lai, candidata la vicepreședinție Bi-khim Hsiao, nu este eligibilă pentru această funcție, deoarece deține cetățenia americană.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Toate aceste informații false aruncate pe piață sunt menite să creeze imaginea unei țări prea apropiate de SUA și să sugereze că recesiunea se apropie din cauza DPP. Conturile false susținute de Beijing inundă în mod obișnuit paginile candidaților principali ai DPP cu propagandă pro-China.




„China a purtat în mod activ un război cognitiv împotriva Taiwanului, prin dezinformare”, a declarat presei premierul taiwanez Chen Chien-jen, referindu-se la modul în care Beijingul folosește un amestec de coerciție economică, bravadă militară și minciuni pentru a-și intimida vecinul.
„După ce primesc dezinformarea, colaboratorii locali ajută la diseminarea mesajului, pentru a destabiliza sentimentul public și societatea taiwaneză”, a adăugat el.
Cele trei amante false ale candidatului la președinție




Utilizarea de montaje video false și de clipuri, imagini și clipuri audio generate de inteligența artificială figurează, de asemenea, în acest ciclu electoral ca principal instrument de atac.
În decembrie, un cont de YouTube numit „Eat Rice, No War” (Mănâncă orez, nu război) a publicat un clip video fals în care se afirma că Lai ar fi avut trei amante, potrivit Ministerului Justiției din Taiwan. 



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Ulterior, YouTube s-a conformat unei solicitări a guvernului de a elimina clipurile, iar zvonul nu s-a transformat într-un subiect de campanie.




A existat și o încercare similară de a falsifica un fișier audio în care Ko Wen-je, candidatul prezidențial al nou înființatului Partid Popular din Taiwan, îl ironiza pe Lai pentru că a vizitat SUA și a „dat un interviu pentru un loc de muncă”.
Anchetatorii oficiali taiwanezi au ajuns la concluzia că, cel mai probabil, aceasta a fost o înregistrare falsificată, iar Ko nu a spus așa ceva.
Votul tinerilor
În timp ce bătălia este în esență o luptă între forțele tradiționale ale DPP și KMT, Partidul Popular al lui Ko este un al treilea factor crucial, deoarece se dovedește a fi destul de atractiv pentru tinerii alegători.




Stilul direct al fostului primar al Taipeiului și intenția sa de a spulbera dominația istorică a celor două partide i-au adus mult sprijin din partea unui grup demografic dezamăgit de clasa politică.
Acest lucru înseamnă că rețelele sociale sunt un factor din ce în ce mai important.
Pe TikTok, aplicația deținută de compania ByteDance, cu sediul la Beijing, majoritatea conținutului legat de DPP este critic la adresa partidului, potrivit lui Puma Shen, un candidat al partidului care prezidează Doublethink Lab, o platformă ce urmărește dezinformarea online și manipularea informațiilor din China.
„Un rol important al Chinei este acela de amplificator, mai degrabă decât de producător al dezinformării în sine”, a declarat Shen, citat de Politico. „Ori de câte ori China sesizează ceva ce merită amplificat, o face, iar amploarea este dincolo de rezistența noastră”, a explicat acesta.
Ko, în schimb, are o imagine bună pe TikTok, iar asta îl poate ajuta să atragă o parte din votul tinerilor.
Cel mai vizionat clip de zilele trecute pentru subiectul „alegeri în Taiwan“ prezenta un miting al lui Ko. „Să ne luăm Taiwanul înapoi”, spunea un text atașat clipului, cu peste 420.600 de vizualizări. 
Legături cu China
Campania de propagandă nu se limitează la spațiul digital, spionajul tradițional fiind și el important, iar China este suspectată că ar fi colaborat cu ambele partide de opoziție care încearcă să înlăture DPP.
O mare parte a atenției se concentrează pe arestările de profil înalt.
Miercuri, fostul deputat al KMT, Chang Hsien-yao, a fost arestat pentru presupusa încălcare a Legii împotriva infiltrării și eliberat pe o cauțiune de un milion de dolari NTD (29.000 de euro).
La începutul lunii ianuarie, procurorii taiwanezi au reținut o candidată parlamentară suspectată că a primit un milion de dolari taiwanezi de la agenții chinezi. Ma Chih-wei, reținută în temeiul aceleiași legi, a fost asociată anterior cu Partidul Popular. 
Ea se numără printre cele 190 de persoane care fac obiectul unei anchete pentru legăturile lor cu China.
Ma, care insistă că este nevinovată, ar fi călătorit în China de mai multe ori până în aprilie anul trecut, cu puțin timp înainte de a se alătura partidului în calitate de purtătoare de cuvânt a filialei sale din orașul Taoyuan, potrivit procurorilor.
Atunci când a încercat să obțină o nominalizare pe lista partidului, oferta ei a fost respinsă prin veto, deoarece unii aveau suspiciuni cu privire la legăturile sale cu China. Ulterior, ea a ales un rol de candidată neafiliată.
Încercând să se distanțeze de scandal, candidatul prezidențial al Partidului Popular, Ko, a susținut că Ma este „un personaj minor” – în ciuda faptului că i-a susținut anterior candidatura. DPP a fost evident critic.
Chen Shih-kai, purtătorul de cuvânt al lui Lai, candidatul prezidențial al DPP, a sugerat că Ma ar putea să nu fie singura persoană aflată pe statul de plată al Chinei.
„Dacă până și un personaj secundar a băgat în buzunar criptomonede în valoare de un milion de dolari (taiwanezi) ca recompensă pentru interferența electorală a Chinei, cât valorează un personaj principal?”, s-a întrebat el.



Urmărește-ne pe Google News




----------------------------------


Hoţii care au furat un seif cu bunuri de aproximativ 70.000 de euro, dintr-un apartament din București, reţinuţi 
Știri România
2024-01-11T12:18:31+02:00

Patru bărbaţi au fost reţinuţi de poliţiştii din Capitală în cazul seifului furat dintr-un apartament din București. Nepotul bărbatului păgubit este suspectat că s-a înţeles cu alţi trei bărbaţi şi ar fi înscenat un accident cu maşina victimei, timp în care seiful a fost furat, golit şi aruncat într-un lac de acumulare din Giurgiu. Prejudiciul este de aproximativ 70.000 de euro, informează News.ro.



La patru zile după ce un bărbat a reclamat la poliție că i-a fost furat din locuinţa din București un seif metalic cu mai multe bunuri, poliţiştii i-au prins pe autorii spargerii. 
În urma cercetărilor şi investigaţiilor s-a stabilit că fapta ar fi fost săvârşită de patru bărbaţi, cu vârste cuprinse între 25 şi 40 de ani.
„Probatoriul administrat a relevat faptul că la data de 6 ianuarie 2024, bărbatul de 26 de ani, după o înţelegere prealabilă cu ceilalţi trei bănuiţi, privind înscenarea unui accident cu autoturismul victimei, s-ar fi deplasat la locuinţa acesteia, din sectorul 4, moment în care, bărbatul de 40 de ani ar fi înscenat accidentul şi ar fi sunat victima, chemând-o la maşină. Ulterior, bănuiţii s-ar fi deplasat într-o localitate din judeţul Ilfov, unde ar fi tăiat seiful, apoi şi-ar fi însuşit bunurile şi documentele din interior, celelalte fiind aruncate într-un lac de acumulare dintr-un judeţ apropiat”, a arătat Poliţia.




Miercuri, au fost puse în aplicare două mandate de percheziţie domiciliară, fiind identificate şi ridicate ceasurile şi documentele sustrase din seif. De asemenea, a fost identificată o societate comercială la care bănuiţii ar fi introdus bunurile sustrase, în regim de amanet.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit anchetatorilor, seiful conţinea bijuterii, ceasuri de lux, ceasuri vechi de valoare şi mai multe sume, în lei şi valută, precum şi diverse acte, prejudiciul fiind de aproximativ 70.000 de euro.
Conform unor surse judiciare, unul dintre suspecţi este Gavrilă Eugen Alexandru, în vârstă 26 de ani, nepotul persoanei vătămate. Seiful a fost aruncat într-un lac de acumulare din municipiul Mihăileşti, judeţul Giurgiu.




Suspecţii au fost duşi la audieri, iar ulterior au fost reţinuţi pentru 24 de ore, urmând a fi prezentaţi magistraţilor cu propunere legală. Cercetările sunt continuate de către Serviciul de Investigaţii Criminale – Sector 4, sub supravegherea Parchetului de pe lângă Judecătoria Sectorului 4, pentru furt calificat.



Urmărește-ne pe Google News




----------------------------------


„Ei stau în paradis, rezidenții din Gaza trăiesc în iad”. Armata israeliană a percheziționat reședința de lux a lui Marwan Issa, adjunctul aripii militare a Hamas | VIDEO 
Știri Externe
2024-01-11T12:12:34+02:00

Forțele israeliene au intrat în reședința opulentă a lui Marwan Issa, 58 de ani, adjunct al aripii militare a Hamas, în Al-Bureij, centrul Fâșiei Gaza, și au difuzat imagini filmate în interior, relatează Yedioth Akronoth.



Locotenent-colonel Avichay Adraee, purtătorul de cuvânt al IDF, a postat miercuri, 9 ianuarie, clipuri și fotografii cu domeniul luxos din Al-Bureija al lui Marwan Issa, adjunctul brațului militar al Hamas.
Forțele IDF care operau în zonă i-au percheziționat casa de vacanță, dotată cu piscină, o curte mare, verde, cât un teren de fotbal, au insistat pe „mobilierul de lux” din reședință și pe „cele două tancuri care străjuiesc intrarea”.
„Aceasta este diferența dintre liderii Hamas și oamenii obișnuiți din Fâșia Gaza. Iată casa luxoasă a lui Marwan Issa”, a scris Adraee, într-o postare pe X, fostul Twitter.




„Acesta este o dovadă suplimentară a deconectării absolute dintre conducerea Hamas, inclusiv șefii aripii sale militare, care trăiesc în lux și se bucură de bogăție, și un segment mare al populației din Gaza, care pledează pentru donații și ajutor internațional. Liderii Hamas sunt în paradis, în timp ce rezidenții din Gaza sunt în iad”, a notat oficialul armatei israeliene.
#خاص الفجوة بين قادة حماس والشعب في قطاع غزة! تعرفوا على منزل مروان عيسى الفاخر!داهمت قوات من جيش الدفاع العاملة في منطقة البريج منزل إجازة يعود للمدعو مروان عيسى أحد كبار مسؤولي الجناح العسكري لحماس. في المنزل الفاخر تم العثور على مسبح وساحة كبيرة جدًا وأثاث فاخر.هذا دليل… pic.twitter.com/Fq27wo6GWK— افيخاي ادرعي (@AvichayAdraee) January 10, 2024







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



VEZI GALERIA  FOTOPOZA 1 / 3
Supranumit „Umbra”
Militantul palestinian Marwan Issa, cunoscut și ca „Omul Umbră”, este comandant adjunct al aripii militare a Hamas, Brigăziile Izz ad-Din al-Qassam.
Potrivit Consiliului European pentru Relații Externe (ECFR), Issa s-a născut în în tabăra de refugiați Al-Bureij din Gaza. Familia lui era originară din apropiere de Ashkelon, în Israelul de azi.




Înainte de înființarea Hamas, a fost membru al Frăției Musulmane. Ulterior, Israelul l-a arestat timp de 5 ani, în timpul primei Intifade (1987-1993). Apoi a fost reținut de Autoritatea Palestiniană, în 1997, până la izbucnirea celei de-a doua Intifade, în 2000.
El este mâna dreaptă a lui Mohammed Deif, liderul brațului militar Hamas, și a jucat un rol important în planificarea atacului terorist al Hamas din 7 octombrie 2023 asupra Israelului.
A fost plasat pe lista de teroriști căutați de Statele Unite, în 2019, și de Uniunea Europeană, anul trecut.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


 Foto: aljazeera.net



Urmărește-ne pe Google News




----------------------------------


PETA susține că blana folosită pentru căciulile Gărzii Regale britanice provine de la urși vânați și uciși în Canada. VIDEO 
Știri Externe
2024-01-11T11:44:04+02:00

Organizația pentru drepturile animalelor PETA (People for the Ethical Treatment of Animals) a difuzat videoclipul șocant, care se presupune că arată vânătoarea și uciderea urșilor negri în Ontario, Canada. Blana este vândută în Marea Britanie, unde este folosită pentru căciulile Gărzilor Regale.



Potrivit PETA, înregistrarea de două minute arată cum vânătorii din Canada ademenesc urșii negri cu găleți de mâncare, fursecuri, covrigi și alte alimente dulci, și apoi îi împușcă folosind arbaleta. Vânătorii jupoaie urșii și le vând blana.
După cum a fost martor anchetatorul PETA, „urșii care sunt împușcați nu mor pe loc. Ei îndură o moarte lentă și îngrozitor de dureroasă, din cauza infecției sau a pierderii de sânge. Uneori, vânătorii îi găsesc câteva ore mai târziu, urmând traseul sângeros. În timpul vânătorii de primăvară, sunt ucise și ursoaice care alăptează, care lasă în urmă pui care nu pot supraviețui fără ele și mor de foame”.




„Demascăm această cruzime extremă și legătura cu Garda Regală”
PETA i-a arătat filmarea lui actorului Stephen Fry, vocea care se aude pe videoclip, personalitate care s-a alăturat în „demascarea acestei cruzimi extreme și a legăturii cu căciulile Gărzii Regale”.
Odată ce vânătorii au sacrificat urșii, aceștia pot păstra părți ale corpului lor, cum ar fi capul sau ghearele, ca trofee, și pot să vândă sau să scoată la licitație blana.
Potrivit PETA, Ministerul britanic al Apărării (MOD) cumpără blana urșilor negri vânați și o folosește pentru a face căciulile purtate de Garda Regală.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Atenție, imagini care vă pot afecta emoțional!

Potrivit înregistrărilor publice obținute de PETA, între 2017 și 2022, MOD a cumpărat 498 de blănuri de urs din Canada.
Este nevoie de cel puțin o piele de urs pentru a coase căciulă, iar Departamentul Apărării cumpără 100 de piei din Canada în fiecare an, a calculat PETA.
Ce spune Ministerul britanic al Apărării
MOD insistă că blana folosită pentru hainele Gărzii Regale provine din „vânătoarea etică din Canada”, iar eforturile de înlocuire a ei până acum nu au avut succes, deși „s-a încercat”.




Purtătorul de cuvânt al ministerului a spus că „blana sintetică a putrezit sau s-a umezit”, așa că „nu era potrivită”. În plus, „materialele sintetice incluse în experimente până acum au devenit insuportabil de urât mirositoare”.
PETA susține acum că, în urma a 15 ani de muncă, a creat împreună cu un producătorul de blană artificială un substitut care poate fi folosit de MOD.
Compania s-a oferit să furnizeze cantitatea necesară de blană gratuit până în 2030.
Foto cu caracter ilustrativ: Hepta



Urmărește-ne pe Google News




----------------------------------


„Gerontologul personal” al lui Putin a murit. Vladimir Havinson estima că liderul de la Kremlin va trăi 100 de ani 
Știri Externe
2024-01-11T11:13:17+02:00

Vladimir Havinson, părintele gerontologiei din Rusia, membru al Academiei Ruse de Științe, a murit, pe 5 ianuarie, la vârsta de 77 de ani, a informat The Moscow Times și RTVI. Omul de știință, pe care mass-media internațională l-a numit „gerontologul personal” al președintelui Vladimir Putin, 71 de ani, s-a ocupat de problemele îmbătrânirii și de prelungirea vieții active.



În 2017, Vladimir Putin i-a acordat academicianului Vladimir Havinson Ordinul de Stat pentru merite speciale în medicină. Într-un interviu acordat la acel moment, pentru Fontanka, Havinson declara că „organismul uman poate trăi până la 120 de ani și, cu siguranță, cel puțin o sută de ani”.
Medicul i-a „garantat” lui Putin încă „cel puțin 20 de ani” de viață activă, a estimat că va trăi 100 de ani și l-a numit „model” cu „potențial excelent”.

Nu bea, nu fumează, face sport. Trebuie să luăm un exemplu de la el! Așa ar trebui să se comporte toată lumea, tineri și nu doar tinerii. Potențialul este genial. Resursa sa este foarte mare.
Vladimir Havinson:




„Să lucrăm pentru a prelungi viața și activitatea politicienilor”
Havinson și-a exprimat încrederea că știința ar trebui să lucreze pentru „a prelungi viața și activitatea politicienilor”, deoarece „de regulă, nu există cineva care să înlocuiască un lider cu experiență și, fără el, va începe o criză politică în țară”.
Olga Mihailova, directorul executiv al Institutului de Bioreglementare și Gerontologie, pe care Havinson l-a fondat, a declarat că porecla „gerontologul lui Putin” este o „prostie” care a apărut „din cauza unei compilații incorecte” de fraze din interviul omului de știință din 2017. „După ce l-a citit, lumea a ajuns la concluzii greșite”, a explicat ea.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Utilizarea inovatoare a peptidelor a fost cea care i-a adus lui Havinson faima mondială. El le-a folosit pentru a prelungi viața lichidatorilor accidentului de la centrala nucleară de la Cernobîl. A ajutat, de asemenea, oamenii afectați de cutremurul din Armenia, din 1988, și alte 112 milioane de oameni din întreaga lume”, a transmis guvernatorul regiunii Sankt Petersburg, Oleg Ergașev, amintind că omul de știință a lucrat pe tema îmbătrânirii și prelungirii vieții încă din 1970.




Omul de știință s-a născut în RDG și a fost campion de box la Minsk
Vladimir Havinson s-a născut în 1946, în fosta Republică Democrată Germană, în familia ofițerului Hațkel Havinson. A absolvit Școala Militară Minsk Suvorov, apoi, în 1964, a devenit campionul orașului Minsk la box, iar un an mai târziu, campion național de atletism.
Havinson a plecat la Leningrad și a intrat la Academia Medicală Militară, pe care a absolvit-o în 1971. După serviciul militar, a fost angajat în cercetări gerontologice la Leningrad, la cererea Ministerului Apărării al URSS, a lucrat ca rezident senior la Academia de Medicină Militară.




În 1988, Havinson a condus laboratorul de cercetare al bioregulatorilor, în anul următor a creat Complexul de Cercetare și Producție Medical-Biologică de Stat „Cytomed”, pe care l-a condus până în 1992, apoi a fondat Institutul de Bioreglementare și Gerontologie și a devenit directorul acestuia.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În 1994, Havinson a fost ales vicepreședinte al Societății Gerontologice a Academiei Ruse de Științe. La propunerea sa, specialitatea „Gerontologie și Geriatrie” a apărut în „Nomenclatorul specialităților” lucrătorilor științifici, la Comisia Superioară de Atestare a Ministerului Educației și Științei.




În 2007, omul de știință a devenit specialistul-șef în gerontologie și geriatrie al Comitetului de Sănătate al guvernului din Sankt Petersburg și șeful proiectului pentru dezvoltarea reglării peptidelor și a îmbătrânirii, la Institutul de Fiziologie.
A fost autorul a peste 800 de publicații științifice. A înregistrat 205 brevete în domeniul gerontologiei, biotehnologiei, imunologiei, inclusiv 90 de brevete internaționale, în SUA, Canada, Elveția, Australia, Japonia și țările europene.




Havinson a fost înmormântat, pe 9 ianuarie, la cimitirul din Smolensk.
Foto: kremlin.ru



Urmărește-ne pe Google News




----------------------------------


Marcel Ciolacu l-a demis pe șeful Corpului de control al premierului. Care este motivul 
Politică
2024-01-11T11:06:00+02:00

Șeful Corpului de control al premierului, Silviu Barbu, a fost schimbat din funcție de Marcel Ciolacu, șeful Guvernului fiind nemulțumit de rezultatele controalelor făcute la CSA Steaua, au declarat joi, 11 ianuarie, surse guvernamentale pentru Libertatea.



Silviu Barbu a fost schimbat din funcție
Funcția de șef al Corpului de control al premierului Ciolacu a fost preluată de Adrian Nicușor Nica, fost manager la Hidroelectrica și fost membru în Consiliul de Administrație la CFR.
Libertatea a anunțat pe 5 ianuarie, citând surse guvernamentale, că Marcel Ciolacu a primit doar concluziile preliminare după verificările demarate de Corpul de Control, trimis chiar de el, încă din iulie 2023, la Clubul Sportiv al Armatei Steaua și „nu este mulțumit” de superficialitatea analizei, astfel încât va lua noi măsuri în perioada următoare.




„Premierul are concluziile preliminare ale raportului Corpului de Control și nu este mulțumit. La Steaua au verificat doar ceva punctual, ceea ce nu l-a încântat”, iar șeful Executivului era așteptat să ia măsuri, au spus sursele citate pentru Libertatea acum 6 zile. 
Ancheta a început în urmă cu aproape 6 luni
În luna iulie 2023, Marcel Ciolacu a trimis Corpul de Control al premierului la CSA Steaua pentru a verifica modalitatea în care a fost administrat Complexul Sportiv al Armatei începând cu 1 ianuarie 2021. Șeful Guvernului a cerut să se verifice obţinerea veniturilor din exploatarea stadionului Steaua şi cheltuielile de funcţionare ale acestuia.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Decizia premierului a venit în contextul în care CSA Steaua nu ajunsese încă la un acord cu FCSB, astfel încât clubul patronat de Gigi Becali să joace pe stadionul din bulevardul Ghencea.
Pe 21 iulie 2023, Ciolacu i-a transmis indirect un mesaj juristului CSA Steaua, Florin Talpan. Șeful Guvernului a spus că a trimis Corpul de Control nu pentru a sprijini FCSB să joace pe stadionul Steaua și nici pentru patronul Gigi Becali, ci pentru că „stadioanele sunt construite din bani publici pentru sportivi”.




„Când tu nu ai nicio performanţă sportivă şi să te implici, să strici lucruri din ambiţii personale, vă anunţ că nu voi permite, nu domnului Talpan, nimănui, cât timp sunt prim-ministru, să facă acest lucru. Oamenii de sport au dreptul să vorbească”, a spus Marcel Ciolacu atunci.
Întrebat dacă juristul CSA Steaua, Florin Talpan, și-a depășit atribuțiile atunci când s-a opus ca FCSB să joace pe stadionul construit din bani publici, Ciolacu a evitat un răspuns ferm: „Nu cunosc detaliile, de aceea am considerat oportun să meargă Corpul de Control al primului-ministru ca să vă pot răspunde aplicat”.



Urmărește-ne pe Google News




----------------------------------


Un elev de la Colegiul Militar din Alba Iulia a murit, după ce a căzut de la etajul 4 al clădirii. Trecuse testul psihologic 
Știri România
2024-01-11T11:01:35+02:00

Un elev de clasa a IX-a de la Colegiul Naţional Militar Mihai Viteazul din Alba Iulia a murit joi dimineaţă, după ce a căzut de la etajul al IV-lea al instituţiei de învăţământ, relatează Alba24.



La scurt timp după ce a fost găsit căzut, la fața locului a intervenit un echipaj al Serviciului Județean de Ambulanță Alba. Elevul de 15 ani, din Baia Mare, nu a răspuns manevrelor de resuscitare, fiind declarat decesul, arată sursa citată.
Potrivit presei locale, la apelul de dimineață elevul de 15 ani din Baia Mare a fost îmbrăcat în haine militare, apoi a mers în cameră și s-a schimbat în haine civile. La scurt timp a fost găsit căzut, în curtea interioară a unității. Băiatul a lăsat un bilet de adio către familie în care ar fi scris că nu era susţinut, notează Observatornews.




Cazul a fost preluat de Parchetul Militar.
A fost declarat apt la evaluarea psihologică
La evaluarea psihologică, la admiterea în colegiu, elevul a fost declarat apt, potrivit unui comunicat transmis de reprezentanţii Colegiului.
„În dimineața zilei de 11 ianuarie, în jurul orei 8.00, un elev al Colegiului Național Militar „Mihai Viteazul” din Alba Iulia a fost găsit în stare de inconștiență, în urma unei căderi de la etajul patru al clădirii, în zona dormitoarelor. A fost apelat serviciul de urgență 112, dar, cu toate eforturile echipei medicale ajunse la locul incidentului, care i-a acordat primul ajutor, elevul a decedat. Elevul era în clasa a IX-a, iar la admiterea în colegiul militar a susținut evaluarea psihologică, fiind declarat apt”, au transmis reprezentanţii Colegiului.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit sursei citate, cazul este cercetat la fața locului de Poliția municipiului Alba Iulia, sub coordonarea Parchetului de pe lângă Judecătoria Alba Iulia. Conform procedurilor, circumstanțele producerii evenimentului sunt cercetate de o comisie condusă de locțiitorul comandantului Colegiului Național Militar Mihai Viteazul.
*** 
*Telverde Antisuicid: Pentru consiliere în situaţii de criză suicidară puteţi contacta Alianţa Română de Prevenţie a Suicidului între orele 19.00 și 7.00 la numărul de telefon 0800 801 200 (apelabil gratuit la nivel naţional din orice reţea) sau prin e-mail la sos@antisuicid.ro. 




*Helpline DepreHUB: Pentru sprijin și prim-ajutor psihologic puteți contacta hub-ul antidepresie, primul de acest fel din România, la numărul de telefon 037 445 6420 (apelabil gratuit la nivel național din orice rețea). Linia este deschisă nonstop. În cazul în care simțiți că sinuciderea este iminentă, apelați de urgență 112.



Urmărește-ne pe Google News




----------------------------------


Anul alegerilor – aproape jumătate din populația planetei merge la urne: „Până la sfârșitul lui 2024, vom ști dacă democrația trăiește sau moare” 
Știri Externe
2024-01-11T11:00:00+02:00

Peste 60 de țări, reprezentând jumătate din populația lumii, vor avea alegeri în 2024, cu aproximativ 4 miliarde de oameni care vor vota la alegerile prezidențiale, parlamentare și locale. Democrația globală este pusă la încercare, scriu jurnaliștii străini.




Cuprins:
SUA, alegeri prezidențiale. Rusia, pur formaleEuroparlamentareleScandaluri de corupție în Bangladesh și PakistanTaiwan, o miză politică uriașăȘi Portugalia se confruntă cu o ascensiune a extremei drepteAlte alegeri de urmăritAlegeri și în România
„Până la sfârșitul anului 2024, vom ști dacă democrația trăiește sau moare”, spune jurnalista Maria Ressa, laureată a premiului Nobel pentru pace, pentru Politico.
Sunt alegeri cu miză mare în națiuni precum SUA, India, Taiwan, dar și în state autocratice, precum Rusia, Iran sau Belarus.
Unele dintre ele sunt democrații consacrate, unele sunt în devenire, în timp ce altele sunt autocrații cu voturi și cu puține opțiuni reale. Toate aceste alegeri însă reprezintă „un an de cotitură pentru conceptul de democrație în sine”, crede și sociologul Andrew Perrin, de la Universitatea Johns Hopkins, citat de Al Jazeera. Creșterea violenței etnice, măsurile menite să slăbească sistemul judiciar, controalele asupra puterii executivului, toate astea sunt amenințări reale la adresa democrației. Dar Perrin remarcă faptul că popularitatea democrației rămâne ridicată.




80% dintre oameniîși doresc să trăiască într-o democrație
Procentul este scos dintr-un sondaj realizat anul trecut de Open Society Foundations în rândul a peste 36.000 de oameni din 30 de țări. Dar cel mai dur test acum urmează.
Iată câteva alegeri-cheie din 2024 care ar putea influența lumea și viitorul democrației.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


SUA, alegeri prezidențiale. Rusia, pur formale
În Statele Unite va avea loc poate cel mai important scrutin, pe finalul anului. În 5 noiembrie, americanii își vor alege al 60-lea președinte, la alegerile prezidențiale 2024. Donald Trump este văzut favorit în fața lui Joe Biden, scrie presa americană. Alegerile sunt înconjurate de scandal, după ce Trump a fost eliminat de pe buletinele de vot din mai multe state americane, din cauza proceselor în care este implicat.





La alegerile din 2024, Donald Trump este văzut favorit. Foto: 123rf
O a doua mare putere a lumii, Rusia, își alege și ea președintele în 17 martie. Alegerile sunt însă văzute de mulți drept o formalitate, pentru că actualul lider al Kremlinului nu și-a părăsit scaunul din 2000 și este așteptat să obțină al cincilea mandat, conform AFP. Putin are 15 contracandidați.




Europarlamentarele
În iunie, cele 27 de state ale Uniunii Europene vor vota europarlamentarii. Sunt peste 400 de milioane de alegători așteptați la urne între 6 și 9 iunie – diferit în funcție de fiecare stat în parte. În România, au loc în 9 iunie. Vor fi aleși 720 de reprezentanți în Parlamentul European.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”



27 de state ale Uniunii Europene își vor vota europarlamentarii în acest an. Foto: 123rf
Scandaluri de corupție în Bangladesh și Pakistan
Actualul prim-ministru din Bangladesh, Sheikh Hasina, va încerca să obțină un al cincilea mandat, după ce opoziția a făcut câțiva pași înapoi. Mirza Fakhrul Islam Alamgir, liderul Partidului Naționalist și principalul contracandidat al lui Hasina, a fost arestat în octombrie în urma violențelor care au izbucnit în timpul manifestărilor antiguvernamentale din Dhaka care au ucis un polițist și un protestatar și au rănit multe alte persoane. Alamgir ar putea să iasă pe cauțiune abia săptămâna viitoare, după alegeri.




Sheikh Hasina face parte din Liga Awami și este la putere din 2009. Partidul Naționalist din Bangladesh a boicotat în mod repetat alegerile, acuzând ingerințe din partea guvernului. Naționaliștii au cerut un guvern interimar, nonpartizan, care să conducă alegerile, dar actualul guvern s-a împotrivit. Proteste au fost și sâmbătă, 6 ianuarie, cu doar o zi înainte de alegeri.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Lideri ai BNP, dar și mai mulți activiști s-au confruntat cu arestări și violențe din partea poliției și a susținătorilor partidului de guvernământ. În urma mitingului din 28 octombrie, de la Dhaka, cel puțin 10.000 de activiști ai opoziției au fost arestați, potrivit Human Rights Watch.





Există, de asemenea, și îngrijorări privind scandalurile de corupție și încetinirea creșterii economice.
„Alegerile din 2024 din Bangladesh pot deveni cele mai importante alegeri din istoria țării”, a spus Ali Riaz, președintele Departamentului de Politică și Guvernare de la Universitatea de Stat din Illinois, pentru Al Jazeera. Lipsa unei opoziții viabile, crede Riaz, poate duce la o autocrație.
Bangladesh are o populație de 170 de milioane de locuitori. Peste 1.800 de candidați vor concura pentru cele 300 de locuri din parlamentul național din Bangladesh. În total, s-au înregistrat 27 de partide politice.





Afișe de campanie electorală și un banner al lui Sheikh Hasina, prim-ministrul Bangladeshului. Foto: Profimedia
Alegerile parlamentare din Pakistan au loc în 8 februarie. În prezent, Pakistanul este condus de un guvern interimar, după ce fostul premier Imran Khan, ales în iulie 2018, a fost înlăturat în urma unui vot de neîncredere în aprilie 2022.




Asta a creat puternice tensiuni politice. În 9 mai 2023, Khan a fost arestat, iar mai apoi, în vară, a fost condamnat la 3 ani de închisoare. El a fost acuzat că a primit cadouri pe care mai apoi le-a vândut ilegal. Khan a negat acuzațiile.
Odată cu el au mai fost arestați 5.000 de susținători și colaboratori ai PTI, partidul din care a făcut parte Khan. Mai mulți alți membri au ieșit din partid. Khan a încercat să se înscrie la alegeri, dar candidatura sa a fost respinsă.
Rasul Bakhsh Rais, profesor de științe politice la Universitatea de Științe Administrative din Lahore, e de părere că toate aceste întâmplări au descurajat participarea politică și au sporit impresia că alegerile vor fi fraudate în favoarea unuia dintre partidele politice majore ale țării, Liga Musulmană Pakistaneză (Nawaz) sau Partidul Popular Pakistanez (PPP).
„S-ar putea să nu asistăm la o participare entuziastă a populației”, a declarat Rais, adăugând că se așteaptă ca prezența la vot la viitoarele alegeri să fie cea mai scăzută din istoria Pakistanului.
Pakistan are o populație de peste 241 de milioane de locuitori și 127 de milioane de alegători înregistrați, potrivit Al Jazeera.
Taiwan, o miză politică uriașă
În 13 ianuarie, Taiwanul își va alege un nou președinte într-o cursă electorală critică, ce ar putea redefini relația insulei cu China. Beijingul revendică de mult timp Taiwanul autoguvernat ca provincie separatistă și a dominat alegerile de pe insulă încă de la primele alegeri din 1996.
Cursa din acest an pentru înlocuirea președintelui Tsai Ing-wen are loc într-un moment în care Taiwanul este un punct-cheie pentru relația dintre SUA și China. Pe lângă geopolitică, salariile mici și creșterea prețurilor locuințelor se numără printre provocările interne care apasă alegerile din acest an.
Trei candidați sunt în cursă pentru a o înlocui pe actuala președintă a Taiwanului, Tsai Ing-wen: William Lai Ching-te din partea DPP, care susține vehement independența Taiwanului, Hou You-yi, fost polițist pe care BBC îl descrie drept „reticent”, și fostul primar al Taipeiului, Ko Wen-je, din partea Partidului Popular din Taiwan.

Afișe electorale în Taiwan, Taipei. Foto: Profimedia
Mizele sunt mari pentru că China amenință cu război dacă DPP continuă să rămână la putere. Guvernul chinez face de mai mulți ani presiuni asupra Taiwanului. În acest moment, Lai este favoritul, scrie presa străină.
În mesajul său de Anul Nou, președintele Chinei, Xi Jinping, a spus că reunificarea cu Taiwan este „inevitabilă”, potrivit Reuters.
Și Portugalia se confruntă cu o ascensiune a extremei drepte
Portugalia va avea alegeri anticipate în 10 martie, după demisia prim-ministrului Antonio Costa, implicat într-un scandal de corupţie. Costa a rămas pe funcție ca interimar, însă parlamentul a fost dizolvat.
Sondajele poziționează la egalitate Partidul Socialist al lui Nuno Santos și opoziția conservatoare, Partidul Social Democrat. În schimb, din urmă vine Chega, un partid de extremă dreapta, cu 17% în sondaje, la distanță mică de principalele două partide. Chega a fost de mai multe ori criticat pentru discursul său rasist și împotriva comunității LGBTQ+.
Alte alegeri de urmărit
Și indonezienii vor vota în februarie în cadrul celor mai mari alegeri: într-o singură zi își vor alege președintele, vicepreședintele și aproape 20.000 de reprezentanți pentru parlamentele districtuale, provinciale și naționale. Indonezia a trecut la democrație în 1998, dar încă este dominată de anumite personalități politice care și-au stabilit proeminența în timpul regimului autoritar al lui Soeharto, notează Al Jazeera.
Vor avea alegeri și în India, în mai 2024. Peste 945 de milioane de indieni vor vota partidele parlamentare. Partidul Bharatiya Janata (BJP), al prim-ministrului naționalist actual Narendra Modi, este dat câştigător de sondaje.
Alegerile din toamnă, din Austria, sunt printre cele mai importante, în condițiile creșterii amenințării extremei drepte. Partidul Libertății din Austria (FPÖ), de extremă dreapta, are 30% din voturi, spun sondajele locale.
Mexic are șansa ca pe 2 iunie să-și desemneze prima președintă din istoria țării. Sunt în cursă Claudia Sheinbaum, care a fost înainte primar al capitalei, și Xochitl Galvez.
Claudia Sheinbaum. Foto: Profimedia
În Iran, alegerile legislative au loc în 1 martie și vin într-un context agitat, la un an și jumătate de la moartea Mahsei Amini. Tânăra de 22 de ani a fost arestată în septembrie 2022 de poliția moravurilor pentru că nu purta adecvat vălul islamic. Familia și susținătorii ei spun că a fost ucisă, în timp ce autoritățile iraniene susțin că tânăra a decedat din cauza unei afecțiuni medicale. Moartea ei a dus la izbucnirea unor manifestări antiguvernamentale de amploare în Iran și a generat o mișcare globală cunoscută sub numele de „Femeie, viață, libertate”, care solicită încetarea impunerii de către Iran a vălului pentru toate femeile.
Peste 40 de candidați au fost excluși din cursa pentru alegeri pe motiv că nu sunt calificați ideologic, dar criticii îl acuză pe președintele Ebrahim Raisi că doar a vrut să reducă la tăcere opoziția.
Alegeri și în România
România va avea anul acesta patru tururi de alegeri: locale, parlamentare, prezidențiale și europarlamentare. Aproape 19 milioane de români din cele 22 de milioane sunt așteptați la vot.
Momentan, este stabilită doar data pentru alegerile europarlamentare, 9 iunie. În actualul mandat al Parlamentului European, România are 32 de europarlamentari. Prezența la urne la alegerile pentru Parlamentul European aproape s-a dublat în ultimii 10 ani, potrivit Europa Liberă. Dacă în 2009, prezența a fost de sub 28%, la scrutinul din 2019, peste 51% dintre românii cu drept de vot au decis cine să-i reprezinte în Parlamentul de la Strasbourg și Bruxelles.
Media prezenței la vot în UE, în 2019, a fost de 50,66 la sută.
Nu a fost stabilit calendarul celorlalte alegeri, dar PNL vrea comasarea alegerilor locale cu primul tur pentru prezidențiale. Planul propus de liberali prevede ca acest prim tur să aibă loc în septembrie, iar turul doi, în luna octombrie.
Foto ilustrativ: 123rf



Urmărește-ne pe Google News




----------------------------------


ISW: Rusia ar putea pregăti o operațiune sub „steag fals” împotriva Republicii Moldova, în numele „apărării” Transnistriei 
Știri Externe
2024-01-11T10:54:50+02:00

Kremlinul instruiește reprezentanții republicii separatiste Transnistria, susținută de ruși, să pregătească condițiile de informare pentru o posibilă operațiune rusă sub steag fals în Transnistria, ca parte a eforturilor mai ample ale Rusiei de a destabiliza Republica Moldova, se precizează într-un nou raport al Institutului pentru Studiul Războiului (ISW), citat de revista ucraineană Novoe Vremia.



Pe 10 ianuarie, așa-zisul „Minister al Securității de Stat al Transnistriei” (MGB) a anunțat că pe 7 ianuarie a avut loc un „incident cu folosirea armelor de foc”, în urma căruia „doi cetățeni ai Transnistriei au fost transferați pe teritoriul Ucrainei”.
Serviciul de Frontieră de Stat al Ucrainei a negat informația de la Tiraspol că „a avut loc un incident care a implicat folosirea armelor de foc” la granița cu Ucraina. După cum a declarat Andrei Demcenko, secretarul de presă al departamentului ucrainean, într-un comentariu pentru RBC-Ucraina, el nu are cunoștință de niciun incident pe segmentul transnistrean al frontierei cu Moldova. „Grănicerii nu au înregistrat situații neobișnuite. Declarația așa-zisei Transnistrii mai degrabă este de natură provocatoare, cu scopul de a învinovăți Ucraina pentru ceva. În plus, înțelegem că această enclavă are o orientare prorusă”, a spus Demcenko.




ISW amintește că Ministerul Securității de Stat al Transnistriei este controlat de Rusia, fiind, de fapt, „un departament al FSB (Serviciul Federal de Securitate)” al Rusiei și probabil că primește ordine direct de la Moscova. În plus, agenția de stat rusă TASS a publicat pe 9 ianuarie un interviu cu „președintele” Transnistriei, Vadim Krasnoselski, în care acesta a susținut că „militarizarea” Moldovei ar fi amenințat Transnistria, a acuzat Republica Moldova că a oprit negocierile cu Transnistria și a subliniat „ample” acorduri de cooperare între Transnistria și Rusia.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


ISW consideră acest interviu cu Krasnoselski și declarația MGB despre focurile de armă de la graniță drept încercări ale Rusiei de a deschide calea pentru destabilizarea Moldovei și justificarea oricăror viitoare campanii rusești în regiune.
Analiștii ISW avertizează că Kremlinul ar putea încerca să folosească operațiunile sub „steagul fals” în Transnistria pentru a da naștere la pretenții ale Rusiei cu privire la presupusa sa „responsabilitate” de a proteja etnicii ruși și vorbitorii de limbă rusă. Ministerul rus al Afacerilor Externe a anunțat deja, pe 10 ianuarie, că l-a convocat pe ambasadorul Republicii Moldova în Rusia pentru a protesta față de „acțiunile neprietenoase” ale Moldovei, în special față de „persecuția motivată politic a presei ruse și în limba rusă”, precum și față de presupuse „cazuri de discriminare împotriva cetățenilor ruși care intră în Moldova”.




Ministerul rus de Externe a declarat în mod amenințător că, dacă astfel de acțiuni continuă, „partea rusă își rezervă dreptul de a lua măsuri suplimentare de represalii”. În plus, Ministerul rus de Externe a subliniat că va considera presupusele planuri ale Chișinăului de „a ajuta NATO în pregătirea trupelor ucrainene pe teritoriul Moldovei” drept „participare directă” a Moldovei la ostilități de partea Ucrainei.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


ISW reamintește că oficialii de la Kremlin și-au intensificat recent retorica despre „compatrioții din străinătate” și „lumea rusă”, concepte pe care Rusia le folosește adesea pentru a-și justifica presupusul drept de a proteja etnicii ruși și vorbitorii de limbă rusă în afara granițelor sale.




Rusia a folosit justificări similare atunci când a intervenit militar în sprijinul regiunii separatiste Transnistria, în 1992.
Experții ISW sugerează că în aprilie 2022 și februarie 2023, Kremlinul a încercat deja să creeze un teren informațional pentru o posibilă operațiune sub steag fals în Transnistria, dar a eșuat, parțial din motive economice. Analiștii cred că Kremlinul nu a reușit să tragă Transnistria în războiul său împotriva Ucrainei la acea vreme, deoarece afacerile transnistrene, în special cele ale omului de afaceri moldo-rus Victor Gușan, care controlează efectiv guvernul transnistrean și o mare parte a economiei sale, au beneficiat de legături cu Occidentul și Ucraina. Acordul de liber schimb profund și cuprinzător al UE cu Republica Moldova a permis întreprinderilor transnistrene înregistrate în Republica Moldova să beneficieze de acces fără taxe vamale pe piețele UE, dacă trec de controalele vamale moldovenești.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Cu toate acestea, modificările recente aduse Codului Vamal al Republicii Moldova, care impun companiilor transnistrene să plătească taxe vamale la importurile în Moldova, ar putea submina aceste beneficii. În ultimele luni, Republica Moldova și-a manifestat, de asemenea, disponibilitatea de a adera mai întâi la UE fără Transnistria, ceea ce ar împiedica și mai mult accesul special al afacerilor transnistrene la piețele UE.



Urmărește-ne pe Google News




----------------------------------


Prințul Frederik va deveni regele Danemarcei pe 14 ianuarie, după abdicarea mamei sale 
Știri Externe
2024-01-11T10:35:44+02:00

Danezii se pregătesc pentru ascensiunea la tron a prințului moștenitor Frederik, care va deveni duminică, 14 ianuarie, oficial, regele Frederik al X-lea. Autoritățile estimează că evenimentul istoric va fi sărbătorit pe străzile din Copenhaga de peste 100.000 de oameni, relatează News.ro, care citează AFP și presa daneză.



În vârstă de 55 de ani, prințul va ajunge pe tron în urma abdicării mamei sale, actuala regină Margrethe a II-a, care și-a anunțat decizia de a se retrage în discursul de Anul Nou.
Regatul se pregătește astfel pentru un eveniment fără precedent, în condițiile în care „a existat o singură abdicare în Danemarca, şi aceasta a avut loc în urmă cu 900 de ani”, a declarat pentru AFP Cecilie Nielsen, corespondent regal pentru postul public de televiziune DR, adăugând că „ritualurile, aşa cum le cunoaştem, sunt legate de faptul că fostul monarh moare”.




Accederea la tron a prințului moștenitor va fi proclamată duminică, la ora locală 15.00 (16.00 – ora României – n.r.) de premierul Mette Frederiksen, de la balconul castelului Christianborg, sediul Parlamentului şi al Guvernului.
Ulterior, regele Frederik al X-lea şi soţia sa, regina Maria, vor traversa centrul capitalei Copenhaga într-o trăsură.
Regele danez nu poartă coroană și nu va urca fizic pe tron. De asemenea, la eveniment nu sunt invitați demnitari străini, la fel cum s-a întâmplat și în 1972, atunci când mama prințului a devenit regină.




Peste 100.000 de oameni așteptați pe străzile din Copenhaga
Poliția din Copenhaga se așteaptă la un val de oameni pe străzi în acest sfârșit de săptămână.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Credem că vor fi foarte mulţi participanţi. Cât de mulţi? Este imposibil de spus, dar cred că vor fi mai mult de 100.000 de persoane”, a declarat Peter Dahl, un ofiţer de poliţie din Copenhaga, adăugând că nu este exclus ca autoritățile să închidă accesul în Piaţa Castelului Christianborg și că pentru acest eveniment în capitală vor fi trimiși polițiști din toată țara.




De altfel, viitorul rege este foarte popular în rândul danezilor. 82% din populaţie crede că acesta va guverna bine.
„Oamenii cred că este unul dintre ei, îl plac foarte mult. (…) Îi place sportul, este un tip de treabă şi danezilor nu prea le pasă de ceea ce se scrie despre el în presa străină”, precizează Cecilie Nielsen, referindu-se la zvonurile privind infidelitatea prințului.
Margrethe a II-a își va păstra titlul de regină și va putea să continue să reprezinte casa regală în ceremoniile oficiale.




Monarhul danez este șeful statului, semnează legi și prezidează în mod oficial formarea guvernului, dar rolul său este unul mai mult reprezentativ și ceremonial.



Urmărește-ne pe Google News




----------------------------------


O pensionară în scaun cu rotile căzută între şine a scăpat cu viaţă după ce trenul a trecut peste ea. Poliţia elveţiană: A avut „mult noroc în ghinionul său” 
Știri Externe
2024-01-11T10:20:43+02:00

Un tren a trecut peste o pensionară care a căzut pe şine cu scaunul cu rotile electric şi a scăpat aproape nevătămată din accident, anunţă poliţia elveţiană, relatează AFP, citată de News.ro.



Accidentul a avut loc marţi după-amiaza în Gara Kaiseraugst, în apropiere de Basel, în nord-vestul Elveţiei, a anunţat miercuri Poliţia cantonului Aargau.
Femeia, în vârstă de 70 de ani, a avut „mult noroc în ghinionul său”, pentru că a fost imobilizată exact la mijloc între şine, transmite poliţia.
Trenul care a trecut pe deasupra ei doar a atins-o uşor. Pensionara a fost spitalizată, dar şi o persoană care se afla pe peron, care a fost rănită uşor de piese din scaunul cu rotile, transformate în proiectile.




Accidentul a perturbat de mai multe ore traficul feroviar în Gara Kaiseraugst. În acest stadiu, poliţia exclude orice intervenţie a unui terţ în acest accident.



Urmărește-ne pe Google News




----------------------------------


Un român, director și șofer pe propriul camion, a fost condamnat la o amendă de un milion de euro și trei ani după gratii, în Franța: „Sugrumat de datorii” 
Știri România
2024-01-11T09:54:09+02:00

Un român a fost interceptat pe 16 decembrie de vamă, la taxajul Saint-Isidore de pe autostrada A8, de un echipaj care i-a controlat camionul pe care-l conducea. A fost arestat după control și în mai puțin de o lună condamnat, relatează cotidianul monegasc Monaco Matin.




Câinele antidrog a detectat la control un fund dublu în semiremorcă, iar sub el – 107 kg de iarbă de canabis distribuită în 98 de saci.
Transportatorul a fost condamnat, marți, 9 ianuarie, la trei ani de închisoare și o amendă vamală de un milion de euro, sentință pronunțată de instanța penală din Nisa. Vehiculul i-a fost confiscat.
Cetățeanul român în vârstă de 49 de ani, tată a trei copii, director al propriei firme de transport, a recunoscut imediat faptele, atunci când a fost arestat.




„Sugrumat de datorii”, scrie sursa citată, românul a explicat că a acceptat să-și lase camionul în Spania pentru a fi încărcat de un traficant albanez.
Apoi a trebuit să meargă în Italia la volanul vehiculului său, cu doi paleți de plastic. Pentru cursă a primit în avans 2.000 de euro, dintr-un total de 10.000, cât ar fi trebuit să fie plătit de traficanți.



Urmărește-ne pe Google News




----------------------------------


Chinezii au reprodus la scara 1:1 cel mai mare portavion american. Un expert din domeniul apărării explică planurile Beijingului 
Știri Externe
2024-01-11T09:22:38+02:00

Cel mai mare portavion american, Gerald Ford, a fost reprodus la scara 1:1 de China, potrivit mai multor imagini apărute recent în publicația Planet Labs, informează RFI. Un expert francez din domeniul apărării arată că aceste instalaţii sunt folosite pentru testarea și calibrarea lanțului de achiziție - ISR, informații, supraveghere și recunoaștere - și ghidarea rachetelor chineze balistice antinavă.



Nu mai există nicio îndoială că chinezii au reprodus la scară 1:1 puntea celui mai mare portavion american, Gerald Ford, cu toate detaliile, inclusiv „turnul” său caracteristic, plasat mai în spate decât la alte portavioane americane, notează sursa citată.
Structura detectată la finele anului 2023 în deșertul Taklamakan din provincia chineză Xinjiang are o lungime de 330 de metri, adică exact lungimea navei amiral a marinei americane.
În imaginile publicate de Planet Labs pot fi văzute alte siluete albe mai mici, orientate exact în același mod. Aceste instalații de testare nu sunt foarte discrete, deoarece pot fi văzute din spațiu, scrie RFI.




Instalaţii pentru dezvoltarea de rachete balistice antinavă
„Cu aceste instalații, ei au tot ce le trebuie pentru a testa și calibra lanțul de achiziție – ISR, informații, supraveghere și recunoaștere – și ghidarea rachetelor lor balistice antinavă”, spune un inginer francez din domeniul apărării.
„Chinezii lucrează de ani la un astfel de proiect. Din punct de vedere tehnic, ei fac ceea ce spun, chiar publică detalii, dar bariera lingvistică lucrează împotriva noastră”, adaugă el.




Instalaţia din deşert este folosită de chinezi pentru a dezvolta o rachetă balistică antinavă. Pentru a ţine la distanţă flota americană, chinezii au nevoie de racheta cu rază de acțiune intermediară DF-21D, capabilă să parcurgă 1.500 km și să lovească din „spațiu”, însă pentru a distruge un portavion, aceasta trebuie să fie mai precisă. Astfel, a fost dezvoltat un „cap de căutare”, cunoscut și sub numele de cap de orientare, capabil să „recunoască” forma țintei și să se orienteze spre ea.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Siluetele din deșert ar fi fost folosite pentru a ascuți „ochiul rachetei” sau pentru a testa sistemele de informații responsabile pentru a ajuta la identificarea țintei, arată RFI.
De cealaltă parte, marinele militare occidentale consideră că chinezilor le va fi foarte greu să dezvolte această rachetă „distrugătoare de portavioane”. Nicio rachetă balistică cu vârf convențional nu a fost folosită vreodată împotriva unei nave care se deplasează în largul mării, chiar și a unei nave mari. 



Urmărește-ne pe Google News




----------------------------------


A murit bebelușul de 5 luni cu care mama a sărit în brațe de la etajul 3, după ce apartamentul lor din Iași a luat foc 
Știri România
2024-01-11T08:53:28+02:00

Bebelușul fusese internat inițial la Spitalul de Copii Sf. Maria din Iași, de unde a fost transferat în stare foarte gravă la Spitalul de Neurochirurgie Iași. Decesul său a fost confirmat pentru Libertatea de dr. Lucian Eva, manager al Spitalului de Neurochirurgie.



UPDATE ora 15.00: Parchetul de pe lângă Tribunalul Iași anunță că face cercetări în acest caz pentru „omor asupra unui membru de familie”, se precizează într-un comunicat al instituției.
„Din cercetările efectuate până în prezent, a rezultat că la data de 10.01.2024, în jurul orelor 15.00, minorul P.V.C. a fost aruncat pe fereastra apartamentului situat în mun. Iași (…), după care mama acestuia, numita P.M.M. în vârstă de 29 de ani s-a aruncat și ea pe fereastra aceluiași apartament”, menționează procurorii.




„În acest moment se efectuează cercetări sub aspectul comiterii infracțiunii de omor asupra unui membru de familie”, se mai precizează în comunicat.
***
Știre inițială: Incendiul a izbucnit miercuri, într-un apartament de la etajul 3 al unui bloc din Iași. Atunci femeia și-a luat copilul în vârstă de 5 luni în brațe și a sărit pe geam de la o înălțime de aproximativ 12 metri.
Și mama se află, în acest moment, în stare gravă. Ea este internată la Clinica de Chirurgie Plastică din cadrul Spitalului de Urgențe Sf. Spiridon, având arsuri de gradul doi pe aproximativ 12% din suprafața corpului.




De asemenea, femeia a suferit fracturi costale, de bazin și de os sacru, a precizat Diana Cimpoeșu, medic-șef UPU-SMURD Iași.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În acest caz, Parchetul de pe lângă Tribunalul Iași a deschis dosar penal pentru tentativă de omor.
În urma incendiului au ars bunurile dintr-o încăpere a apartamentului.
Foto: ISU Iași



Urmărește-ne pe Google News




----------------------------------


Un apartament din Baia Mare a fost curățat de tone de gunoaie prin Ordonanță Președințială. Proprietara și fiica ei, duse la Spitalul de Boli Infecțioase 
Știri România
2024-01-11T08:43:48+02:00

Polițiștii locali din Baia Mare au pus în aplicare o sentință a Judecătoriei Baia Mare folosindu-se de o Ordonanță Președințială și au scos gunoaiele dintr-un apartament din oraș, relatează portalul local de știri Ziar MM.



Astfel, pe 10 ianuarie 2024, polițiști locali din cadrul Direcției Poliția Locală Baia Mare de la compartimentele Biroul Ordine Publică, Circulație și de la Biroul Protecția Mediului, în colaborare cu angajați din cadrul Direcției de Asistență Socială, Serviciul Public Ambient Urban și polițiști din cadrul Poliției Municipiului Baia Mare s-au deplasat la apartamentul situat pe Bulevardul Regele Ferdinand pentru a pune în executare Sentința nr. 5/2024 a Judecătoriei Baia Mare, prin care locatara respectivului imobil a fost obligat să permită autorităților locale să intre în apartament în vederea igienizării.




„Ca urmare a numeroaselor sesizări venite de la cetățenii care locuiesc în zonă, au fost demarate demersurile legale, de către autoritatea publică locală a municipiului Baia Mare. După mai multe încercări de a lua legătura cu proprietara apartamentului, în jurul orelor 11.00 aceasta a deschis, iar cei prezenți, reprezentanți ai instituțiilor menționate, au efectuat operațiunea de igienizare și curățare a imobilului, cu angajați ai S.P.A.U. Baia Mare”, a comunicat Poliția Locală.




VEZI GALERIA  FOTOPOZA 1 / 5



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„În urma constatării, se estimează că în apartamentul cu două camere, în care locuiesc două femei, se găsesc tone de deșeuri”, a transmis și Instituția Prefectului de Maramureș.
„Cele două locatare, mamă și fiică, în vârstă de 63, respectiv 27 de ani, au fost transportate cu Serviciul de Ambulanță la Spitalul de Boli Infecțioase și Psihiatrie Baia Mare, urmând a le fi efectuată evaluarea pentru a stabili starea de sănătate a acestora. Ambele vor fi date în grija Direcției de Asistență Socială și a Spitalului de Boli Infecțioase și Psihiatrie Baia Mare, până la punerea în siguranță a imobilului, prin debarasarea deșeurilor, dezinsecție, deratizare, igienizare, dezinfectarea și eliminarea oricărui risc care ar putea periclita sănătatea publică”, a mai comunicat Prefectura.



Urmărește-ne pe Google News




----------------------------------


Vucic reacționează după ce David Cameron a spus că Serbia este „un protectorat al Rusiei”. Ce zice despre acuzația că Belgradul „destabilizează regiunea” 
Știri Externe
2024-01-11T08:21:36+02:00

Președintele sârb, Aleksandar Vucic, s-a declarat „dezamăgit” de afirmația șefului diplomației britanice, David Cameron, potrivit căreia Serbia este o țară satelit a Rusiei. „Serbia este o ţară independentă şi suverană”, a declarat liderul de la Belgrad, citat de agenţiile Tanjug şi EFE, relatează Agerpres.



„Serbia este mândră de independenţa sa şi de aceea sunt dezamăgit de o declaraţie a ministrului britanic de externe Cameron conform căreia Serbia este un protectorat al Rusiei, precum şi de narativul că noi suntem cei care destabilizează regiunea”, a spus Vucic, adăugând că țara sa nu este un protectorat al Rusiei, Marii Britanii, Statelor Unite, Germaniei sau oricărei alte ţări.
„Desigur că mulţi vor vedea în tine un obstacol dacă duci o politică proprie şi prin această politică nu asculţi de ordinele lor. Noi vom continua să avem o politică independentă a noastră, inclusiv în legătură cu Federaţia Rusă şi cu mulţi alţii”, a mai declarat Aleksandar Vucic.




Serbia este cunoscută drept un aliat al Rusiei în Balcani. În contextul războiului din Ucraina, Belgradul a refuzat să impună sancțiuni Moscovei, deși lideri europeni au afirmat că dacă vrea să devină membră UE, Serbia trebuie să se alăture acțiunilor blocului comunitar.
Rusia „nu le cere niciodată ţărilor partenere să fie proruse, ci să fie ghidate de propriile lor interese naţionale, întrucât aşa este cel mai bine pentru relaţiile bilaterale”, a afirmat ambasadorul rus la Belgrad, Aleksander Boţan-Harcenko, cu referire la criticile occidentale în privința relației dintre Serbia și Rusia.
Foto: Profimedia



Urmărește-ne pe Google News




----------------------------------


Moscova a interzis mai mulţi oficiali şi jurnalişti moldoveni și a denunțat „manifestări agresive împotriva Rusiei”. Reacţia Chişinăului 
Știri Externe
2024-01-11T07:57:22+02:00

Ministerul rus de Externe l-a convocat miercuri pe ambasadorul Republicii Moldova la Moscova, Lilian Darii, căruia i-a transmis un protest faţă de „actele ostile” ale Chişinăului şi i s-a comunicat decizia autorităţilor de a interzice intrarea pe teritoriul Federaţiei Ruse mai multor oficiali şi jurnalişti din Republicii Moldova. În replică, Chişinăul a transmis că nu se lasă intimidat de gesturile ostile ale diplomaţiei ruse, informează News.ro, care citează Reuters şi NewsMaker.



Decizia interzicerii intrării în Rusia a mai multor cetăţeni ai Republicii Moldova a fost motivată ca fiind o „replică la acţiunile conducerii moldoveneşti”, fără a fi date alte detalii.
Igor Zaharov, secretarul de presă al Ministerului de Externe al Republicii Moldova, a declarat că printre oficialii cărora li s-a interzis intrarea la Moscova se numără un membru al personalului prezidenţial, oficiali guvernamentali şi jurnalişti. NewsMaker, care prezintă lista cu aceste 12 persoane, precizează că inclusiv redactorul său şef adjunct este vizat de interdicţie, alături de alţi şase jurnalişti de la instituţii de presă proeminente din Republica Moldova.




„Conducerea Moldovei continuă să aibă manifestări agresive împotriva Rusiei”
MAE rus denunţă „caracterul sistematic” al acţiunilor moldoveneşti, despre care susţine că sunt îndreptate împotriva cetăţenilor ruşi. Printre acestea se numără „persecuţia motivată politic” a jurnaliştilor ruşi şi de limbă rusă. „Conducerea Moldovei continuă să aibă manifestări agresive împotriva Rusiei”, se arată în declaraţia MAE rus.
„Ambasadorului i-a fost înmânată o notă de protest în legătură cu acţiunile ostile ale Chişinăului. S-a subliniat că în cazul continuării acestor acţiuni, partea rusă îşi rezervă dreptul de a lua măsuri de răspuns suplimentare. Printre aceste acţiuni ostile se numără fapte de persecuţie motivată politic împotriva mass-media ruseşti şi a celor de limbă rusă, care contravin angajamentelor internaţionale ale Chişinăului de a proteja libertatea de exprimare şi drepturile jurnaliştilor. Au devenit sistematice cazurile de discriminare a cetăţenilor ruşi care intră în Moldova, iar refuzurile nejustificate de a permite traversarea frontierei au devenit mai frecvente. Conducerea Republicii Moldova continuă să facă declaraţii agresive de natură antirusească”, se arată în comunicatul ministerului condus de Serghei Lavrov.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Pe de altă parte, Moscova a transmis că este „îngrijorată” de informaţiile apărute în presă despre „planurile Republicii Moldova de a asista la instruirea forţelor armate ucrainene pe teritoriul moldovean cu participarea instructorilor din ţările NATO”.
„A fost subliniat faptul că un astfel de sprijin, care ar duce la erodarea statutului de neutralitate al Republicii Moldova şi la implicarea directă a acesteia în ostilităţi de partea regimului de la Kiev, este inacceptabil”, menţionează în final comunicatul MAE rus.




Este cea mai recentă evoluţie într-o serie de gesturi diplomatice ostile schimbate în ultimul timp între Moscova şi Chişinău într-un context tot mai accentuat de tensiuni.
De când a preluat puterea în 2020, preşedinta Maia Sandu a luat măsuri pentru a scutura ţara de moştenirea sovietică şi pentru a o orienta spre cadrul european. Ea a denunţat invazia Rusiei în Ucraina, a acuzat Moscova că a încercat să intervină în alegerile locale din noiembrie anul trecut din Republica Moldova şi că a încercat să pună la cale o lovitură de stat pentru a o înlătura. Luna trecută, parlamentul moldovean a aprobat o nouă strategie de apărare care identifică Rusia şi corupţia ca fiind cele mai mari două ameninţări la adresa securităţii ţării. Tot luna trecută, UE a acceptat să deschidă negocieri cu Moldova şi Ucraina pentru aderarea lor la UE.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Reacţia Chişinăului
În replică la deciziile Moscovei comunicate miercuri, Chişinăul a transmis că nu se lasă intimidat de gesturile ostile ale diplomaţiei ruse şi îşi va continua agenda proeuropeană.
„Decizia Federaţiei Ruse este una regretabilă, dar este important de remarcat că astfel de măsuri devin deja obişnuite în agenda autorităţilor ruse”, a arătat Igor Zaharov, purtător de cuvânt al MAE de la Chişinău. „În ciuda acestui fapt, Republica Moldova îşi menţine angajamentul ferm în contracararea ingerinţelor externe şi oricăror acţiuni destabilizatoare la adresa securităţii şi suveranităţii noastre”, a asigurat reprezentantul Ministerului de Externe al Republicii Moldova.




Şi în luna noiembrie a anului trecut Moscova a interzis accesul unui număr de cetăţeni moldoveni pe teritoriul său, în special ca răspuns la blocarea unor instituţii media proruse pe care Chişinăul le acuzase de dezinformare şi manipulare înaintea alegerilor locale.
De asemenea, autorităţile moldoveneşti au împiedicat mai mulţi politicieni care reprezentau un partid interzis cu opinii proruse să participe la alegerile locale din noiembrie anul trecut.
Miercuri, Chişinăul a prelungit interdicţia impusă anul trecut asupra a 12 canale de televiziune, afirmând că aceste instituţii media s-au angajat în „manipulare, dezinformare şi promovarea unei agende străine”.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Luna trecută, autorităţile de la Moscova au interzis, de asemenea, importurile de fructe şi legume moldoveneşti, a măsură pe care a mai luat-o şi în trecut, când aceste exporturi erau esenţiale pentru una dintre cele mai sărace ţări din Europa. Acum însă, o bună parte din exporturile alimentare ale Republicii Moldova se îndreaptă către piaţa europeană.



Urmărește-ne pe Google News




----------------------------------


Un șofer român de camion care a aruncat, timp de nouă luni, cu pietre în mașini, judecat pentru 10 tentative de omor, în Germania 
Știri România
2024-01-11T07:41:28+02:00

Un șofer de camion va fi judecat la tribunalul regional din Augsburg, de joi, 11 ianuarie 2024, pentru zece capete de acuzare de tentativă de omor. Românul în vârstă de 49 de ani este acuzat că a aruncat pietre de mărimea unui pumn din cabină către vehiculele care se apropiau, în timp ce conducea pe autostrăzile federale, scrie cotidianul regional german Suddeutsche Zeitung.




Potrivit procuraturii, șoferul camionului a vrut să lovească parbrizele mașinilor și astfel să provoace accidente. În mai multe cazuri, geamurile au fost avariate sau sparte, trei femei au fost rănite și o dată un bărbat a fost rănit.
Infracțiunile au avut loc între iunie 2022 și februarie 2023 pe autostrăzile federale 2 și 17, din nordul orașului Augsburg. Parchetul susține că inculpatul era conștient că șoferii care veneau din sens opus ar putea fi uciși de piatră sau să fie atât de speriați încât să aibă loc accidente mortale.




Pe lângă tentativă de omor, românul e acuzat și de alte infracțiuni, cum ar fi comportament periculos în trafic. Când s-a produs seria de incidente în care suspectul a aruncat cu pietre, poliția și-a extins controalele de-a lungul autostrăzilor timp de câteva luni, în încercarea de a-l prinde pe făptuitor. Până la urmă, românul a fost reținut în februarie 2023 și a fost emis un mandat de arestare. La acea vreme, el nu a comentat inițial acuzațiile. Românul era angajat la o firmă germană, ca șofer de camion.




Inițial, procuratura l-a acuzat de 51 de cazuri de aruncare cu pietre. Potrivit unui purtător de cuvânt, instanța a permis să fie audiate doar douăsprezece cauze, celelalte cazuri au fost întrerupte. În procedurile penale complexe, este frecvent ca doar unele dintre acuzații să fie judecate, pentru a nu supraîncărca procesul.



Urmărește-ne pe Google News




----------------------------------


Papa Francisc: Ucraina riscă să devină un „război uitat” 
Știri Externe
2024-01-11T07:38:36+02:00

Papa Francisc este îngrijorat de faptul că atenţia internaţională se îndepărtează de la războiul Rusiei împotriva Ucrainei, care durează de aproape doi ani, a anunţat miercuri Biserica Catolică de rit răsăritean din Ucraina, relatează Reuters, citată de News.ro.



Într-o scrisoare adresată şefului Bisericii Greco-Catolice Ucrainene, Papa Francisc a spus că îi pare rău că „într-o situaţie internaţională din ce în ce mai tragică, războiul din Ucraina riscă să devină unul uitat”, a precizat Biserica într-un comunicat. Papa a răspuns la o scrisoare a arhiepiscopului Sviatoslav Şevciuk, care a exprimat preocupări similare cu privire la război şi l-a informat pe 29 decembrie despre atacurile aeriene ruseşti, cele mai ample de la începutul conflictului.




Papa Francisc a declarat că atacurile asupra civililor şi a infrastructurii vitale sunt „josnice, inacceptabile şi nu pot fi justificate în niciun fel” şi a îndemnat comunitatea internaţională şi pe toţi cei implicaţi în conflict să caute soluţii paşnice, potrivit comunicatului.
Papa a pledat în mod constant pentru pace, numind adesea „Ucraina martiră”, dar s-a confruntat cu critici în unele cercuri ucrainene pentru că a părut reticent în a critica în mod deschis Rusia, în special la începutul războiului.




Papa Francisc a trimis, de asemenea, un emisar special pentru pace, cardinalul italian Matteo Zuppi, la Kiev, Moscova, Washington şi Beijing, şi l-a însărcinat să ajute la repatrierea copiilor ucraineni din Rusia şi din teritoriile ocupate de Rusia.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Rusia a lansat o invazie la scară largă a Ucrainei în februarie 2022, iar cele două părţi sunt blocate în ceea ce a fost descris ca un război de uzură, pe fondul îngrijorărilor că sprijinul occidental pentru Kiev ar putea să se clatine pe măsură ce conflictul se prelungeşte.




Rusia susţine că este pregătită pentru discuţii de pace, dacă Ucraina ţine cont de „noile realităţi”, sugerând recunoaşterea faptului că Rusia controlează 17,5% din teritoriul ucrainean. Preşedintele ucrainean Volodimir Zelenski spune însă că Moscova nu este interesată în mod real de discuţii.
Urmărește pe Libertatea LIVETEXT cu cele mai noi informații despre războiul din Ucraina



Urmărește-ne pe Google News




----------------------------------


„Mai trăgeam o linie în ultima bancă”. Mărturiile a trei elevi de liceu care consumă droguri sub ochii părinților și ai profesorilor. Cum au acces minorii la substanțele interzise 
Știri România
2024-01-11T06:55:00+02:00

Vârsta consumatorilor de droguri a coborât până la 13 ani în România. Deși mai devreme, copiii români fumează tutun și beau alcool. Pentru a avea o imagine din interiorul fenomenului, reporterul Libertatea a vorbit cu trei elevi de liceu care consumă droguri. Cum au acces la substanțele interzise, de ce au ajuns să consume, câți bani cheltuie pe droguri și cum cred ei că-i afectează consumul?




*Numele celor trei elevi au fost schimbate, pentru a le proteja identitatea. 

Medicul specialist în toxicologie Radu Țincu a explicat, la Libertatea, efectele unora dintre cele mai populare droguri – canabis, etnobotanice, metamfetamine sau psihedelice. 
Psihoterapeutul Viorel Roman, de la Aliat, organizație neguvernamentală care se ocupă cu prevenirea și tratarea dependențelor, vorbește din experiența sa clinică despre motivația din spatele consumului de droguri la adolescenți. 
Dr. Florina Rad, medic-șef Secția Psihiatrie Pediatrică din cadrul Spitalului Clinic de Psihiatrie Prof. Dr. Alexandru Obregia, arată cum se instalează dependența la un adolescent.  

Mihai, Andreea și Vlad nu au terminat încă liceul, dar au deja multe amintiri din această perioadă. Unele dintre ele includ „cuie” fumate după școală, „boabe” cumpărate din clubul Molotov din Vama Veche, linii trase pe nas în cluburi sau cartoane de LSD (Dietilamida acidului lisergic este un drog psihedelic semisintetic) puse sub limbă la festivaluri de muzică, alături de prietenii lor. 
Toți trei au acceptat să vorbească despre experiențele lor, sub anonimat, prin intermediul aplicației Telegram, aceeași prin care au acces și la dealeri sau „cunoscuți” care le vând droguri.  
Raportul Agenției Naționale Antidrog arată că 1 din 10 adolescenți a consumat droguri de-a lungul vieții și o treime dintre ei chiar în ultima lună. Cu toate acestea, în România nu există centre de dezintoxicare sau postcură (de reintegrare) oferite de stat pentru minorii dependenți. Singurele centre sunt înființate de ONG-uri.  
Pandemia, problemele în familie, relația cu părinții, lipsa unui adult în viața lor, bullyingul, anxietatea socială, tulburările de comportament sunt factori care pot să ducă la consumul de droguri de la vârste fragede. 
„Nu există o singură cauză, este un puzzle”, explică medicul Florina Rad, șef Psihiatrie Pediatrică din cadrul Spitalului de Psihiatrie Prof. Dr. Alexandru Obregia. 
„«Bă, uite, hai că am iarbă, hai să fumăm». Și am zis «Bun, ok, haide»”
Mihai învață la un liceu cu profil tehnic, la „profesională”. Are 16 ani și prima oară a consumat droguri la 14 ani, când lucra în Vama Veche, la o tarabă unde vindea porumb. „Un amic de acolo mi-a spus într-o seară: «Bă, uite, hai că am iarbă, hai să fumăm». Și am zis «Ok, hai»”. După o lună de fumat canabis, a trecut la droguri „mai nașpa”, cocaină și metamfetamină. 
Momentul în care un copil începe să consume, să dezvolte o dependență este și momentul în care dezvoltarea lui emoțională se blochează, explică Viorel Roman. 
Consumul de droguri la adolescenți, dincolo de teribilismul specific vârstei, acoperă, de cele mai multe ori, alte probleme ale copilului, care n-au fost adresate de niciun adult din viața lui, fie părinți, medici sau profesori, spune psihoterapeutul de la clinica Aliat.
„Adicțiile mediază multe emoții negative și ajung să depășească de la anxietate la depresie. E nevoie de ajutor psihologic pentru a se maturiza emoțional. Dacă se maturizează, forța adicției poate să scadă”, explică psihologul.

Psihoterapeutul Viorel Roman. Foto: Facebook
„Mă simțeam acceptat în grupuri în care nu mai fusesem până atunci”
În ciuda multor efecte negative asupra corpului sau chiar a instalării dependenței, drogurile înseamnă pentru adolescenți o „acceptare socială”. Și pentru Mihai, lucrurile au pornit tot de aici:
„Mă simțeam acceptat în grupuri în care nu mai fusesem până atunci”.
„În momentul în care analizăm motivația adolescenților, identificăm foarte multe credințe false, cea mai întâlnită este că nu mi se poate întâmpla nimic”, explică dr. Florina Rad. 

Dr. Florina Rad
„Controlul cognitiv încă nu este pe deplin maturizat. Acele zone cerebrale care ar trebui să controleze impulsurile, să ne dea acest control pe care noi, adulții, mai mult sau mai puțin, îl avem, la adolescenți încă nu funcționează fiziologic”, mai spune medicul. 
Iar drogurile sunt prezente în tot, de la muzică și cărți la filme sau seriale premiate la nivel internațional. Mihai menționează serialul Breaking Bad, vizionat de milioane de oameni din întreaga lume, în care personajele principale „gătesc” și consumă droguri (metamfetamine). „Mi se părea mare inginerie”, spune băiatul. 
De la 14 la 16 ani a luat ocazional diverse droguri de mare risc: cocaină, metamfetamine, ketamină, ecstasy sau speed (amfetamine). Le procura de la „dealerii locali”. Dar nu a mai consumat droguri de mai bine de două luni. „O decizie luată în grupul de prieteni”, explică adolescentul. 
Acum, spune: „Aș mai consuma doar psihedelice, doar ele mă mai fac să mă simt bine”. 
Și asta pentru că dopamina, substanță care stimulează sistemul de recompensă din creier, nu mai poate fi obținută natural, ci doar prin substanțe din exterior, explică medicul Florina Rad. 
„Ei nu mai pot fi recompensați prin lucruri obișnuite, de tipul am luat o notă bună”. Pentru că sistemul din creier nu mai reacționează, după ce a fost „bombardat cu substanțe”. Așa se instalează orice dependență, fie de droguri, de tutun, alcool, jocuri de noroc etc. 
Ce efecte au iarba, metamfetaminele, cocaina 
„Iarba” sau canabisul, drogul cu care încep cei mai mulți dintre consumatori, este „un drog natural”, explică medicul specializat în toxicologie Radu Țincu. Are efecte imediate: printre care „agitație psihomotorie, alte tulburări de comportament, agresivitate, o încredere exagerată în sine sau pot apărea chiar fenomene cardiovasculare”. 

Medicul specialist în toxicologie Radu Țincu
Atunci când canabisul este consumat în perioade lungi, mai ales de către adolescenți, poate să apară și „o scădere a capacității intelectuale”, întrucât „sistemul nervos central nu este definitivat”, explică medicul. 
„Metamfetaminele produc o stimulare a sistemului nervos central cu efecte care pot duce până la convulsii și episoade psihotice acute cu halucinații și delir”, spune dr. Radu Țincu. 
Și cocaina consumată în exces poate să aibă efecte fizice periculoase: „poate produce vasospasm cardiac, adică arterele care irigă inima se pot contracta și acest lucru să ducă la apariția unor fenomene asemănătoare infarctului miocardic”, adaugă specialistul.
A fumat etnobotanice prima dată într-un pelerinaj 
David e un alt elev care consumă droguri. Nu e încă major, deși e în ultimul an de liceu și în al șaselea an de la primul fum de etnobotanice. S-a întâmplat prima dată în timp ce era pe munte, într-un pelerinaj „de creștini catolici”. Un băiat mai mare i-a dat și lui să încerce. 
Etnobotanicele sau noile substanțe psihoactive sunt cunoscute ca „legale” și sunt substanțe de sinteză. 
„Denumirea este însă înșelătoare, nu sunt nici legale, nici naturale. Sunt substanțe care stimulează sistemul nervos central. Asta înseamnă că produc neuroexcitație și acționează fie la nivelul unor receptori, fie la nivelul unor neurotransmițători excitatori din creier. Ele pot duce până la apariția convulsiilor sau a unor tulburări de ritm cardiac care pot pune în pericol viața”, explică medicul Țincu. 
Consumate pe termen lung, pot avea ca efect „moartea celulelor nervoase” și „apariția unor tulburări psihiatrice care persistă pentru tot restul vieții”.
România s-a confruntat cu criza legalelor încă din 2008, când au apărut așa-zisele „magazine de vise”. Ulterior interzise prin lege, etnobotanicele au continuat să apară pe piață, să aibă prețuri mult mai accesibile decât drogurile clasice și să fie consumate în special de tineri. Raportul ANA indică o creștere alarmantă de noi substanţe psihoactive atât în rândul populaţiei generale, cât și al celei tinere. Cei mai mulți consumatori au între 15 și 34 de ani. 
Multe dintre noile substanțe psihoactive nu pot fi identificate nici în laboratoarele toxicologice din țară, iar organizațiile internaționale atrag atenția că ele reprezintă un pericol constant cu posibile efecte fatale. 
 „Te simți că ești regele lumii, te simți că ești deasupra tuturor”
După acea primă experiență, David nu a mai fumat timp de doi ani nici tutun și nici substanțe interzise. A reînceput când „am încercat prima pastilă de ecstasy, în Vama Veche”. A luat-o de la „o persoană random, dintr-un club, din Molotov”.
„Ecstasy îți provoacă o stare euforică. Cumva, simți că ești regele lumii, că ești deasupra tuturor, că totul se mișcă foarte, foarte repede și nu realizezi că, de fapt, de-abia poți să vorbești”, povestește adolescentul. 
David continuă să ia droguri împreună cu prietenii lui. Canabisul este cel mai frecvent drog consumat, în timp ce drogurile de mare risc se iau la petreceri rave (petrecere în cadrul căreia se pune muzică techno, n.r.). „La rave mergem de obicei o dată la două sau trei săptămâni”, spune el. Dar insistă să adauge: „unul dintre cele mai importante lucruri atunci când vrei să bagi droguri este să fii informat”.
Consumul de diferite substanțe concomitent este și mai periculos, explică medicul Țincu. Combinarea unor substanțe din aceeași categorie va determina o potențare a efectelor toxice.
Dar și combinarea de substanțe antagoniste, „adică dintre o substanță care produce excitația creierului cu una care inhibă sistemul nervos central, cum ar fi alcoolul, face ca dozele ce pot fi administrate să fie crescute foarte mult, astfel încât poate să apară toxicitate bruscă cu apariția stării de comă sau chiar a stopului cardiorespirator”.
Cum ajung minorii să aibă acces la droguri 
După ani de consum, David nu-și mai cumpără drogurile așa cum o făcea înainte, de la „prieteni care și ei făceau rost de la alți prieteni”. Acum îi cunoaște pe dealeri. 
Le dă un mesaj pe Telegram sau pe Wickr (rețea socială criptată care s-a închis recent, n.r.) și le face o vizită în „apartamentul lor secret”. Nu e secret, dar el spune că e mereu precaut. 
Face o listă cu prețurile la care cumpără drogurile, într-un oraș mediu din România: 

canabisul se vinde în medie la 40-50 de lei per gram;
LSD – 80 de lei per carton;
ciuperci – în jur de 80 de lei pentru o porție;
ecstasy, în jur de 50-60 de lei pentru „o boabă”;
„alte boabe” cu concentrații de substanțe psihedelice mai mari – 70 de lei;
cocaina costă între 400 și 500 de lei per gram. 

Vara, în timpul festivalurilor de muzică, la care participă uneori ca voluntar, David susține că introduce drogurile în zona festivalului. Voluntarii nu sunt controlați la fel de strict precum ceilalți participanți. Când nu e voluntar, are alți prieteni care sunt și bagă ei drogurile.
În plus, minorii își cumpără droguri și de pe internet (darknet) sau se folosesc de rețetele de medicamente prescrise adulților din casă. Anul trecut, un farmacist de la Catena a fost arestat de DIICOT pentru că vindea către dealerii de droguri mii de comprimate de fentanil, oxicodonă, fiole de morfină şi de codeină, și medicamente expirate, colaborând cu un alt coleg. 

Minorii cumpără droguri de pe internet. Foto ilustrativ: 123rf
„Îmi place tot ce poate să mă facă cum aș vrea eu să fiu”
Andreea avea 16 ani când a fumat prima dată iarbă. Se întâmpla acum doi ani. „Aveam niște prieteni mai mari puțin decât mine, tot din liceu. Și unul dintre ei consuma și vindea. De la el am luat primul fum”. 
Pentru primele fumuri trase nu se cer bani, spune Andreea. „Am început să cumpăr de la el, să-mi cumpăr propriile mele grame. Le luam gata rulate de el, că nu știam să rulez. Le fumam pe unde apucam, chiar și acasă”.
Anturajul este, de cele mai multe ori, „prima sursă” pentru elevii care încep să consume droguri: colegi de clasă sau de școală. Andreea îi numește „elevi cu o reputație proastă”. Totuși, pentru a intra în aceste grupuri trebuie să „demonstrezi că ești de încredere”, povestește ea.
„Îi ziceam mamei mele că e ceva tutun mai scump – columbian – și e mai special”, povestește azi tânăra de 18 ani. Susține că mama ei a crezut-o. Nu știa cum miroase iarba.
A încercat și alte droguri mai puternice. „Toate într-un timp foarte scurt”.
„Îmi plac drogurile care îmi dau energie, cu care pot să mă simt bine, să nu mai am anxietate socială. Îmi place tot ce poate să mă facă cum aș vrea eu să fiu”, mai spune eleva. 
Adolescenții nu consumă, în general, o singură substanță. Cele mai multe cazuri care ajung la Psihiatrie Pediatrică la Obregia sunt minori care consumă mai multe substanțe. „Și de foarte multe ori recurg la aceste substanțe noi pe care deseori nu le putem identifica pentru că încă nu știm exact ce conțin”, explică și șefa Psihiatriei Pediatrice de la Spitalul Obregia.

Adolescenții sunt tentați să consume droguri tot mai puternice și diferite. Foto ilustrativ: Shutterstock
Efectele: „Un prieten a început să audă voci” 
Depresia, sevrajul, paranoia sunt o parte din efectele care apar după consumul de droguri. 
Andreea a resimțit, de mai multe ori, și efectele adverse ale drogurilor. „După ce iau boabe vine starea aia în care mi se duce toată fericirea din corp. Nu mai am niciun pic de energie. Chiar mă simt mult mai rău decât înainte să consum”.
Consumatorii de droguri vorbesc uneori despre „tripuri” – senzații pe care le au ca efecte de la droguri. David își numește tripurile ca fiind „filme spirituale, care-l leagă de divinitate”. Mihai își amintește „tripurile nasoale”. 
„Ultima oară când am fumat cocaină, am văzut un câine negru care ieșea de sub o mașină și eu credeam că e un personaj dintr-un film horror”. Și el s-a confruntat cu episoade de sevraj: „Eram foarte recalcitrant. Mă enervam dacă-mi zicea cineva «Dă-te mai așa»”.
Iar o stare de permanentă teamă îi însoțește pe toți trei atunci când transportă substanțe sau când merg la petreceri. Și pierderile de memorie i-au speriat pe unii dintre ei. Este și motivul pentru care Mihai s-a lăsat de droguri. Nu voia să-i fie afectată sănătatea și mai tare. 
A văzut la alții din jurul lui: „Un prieten a început să audă voci”. 

Cu cât vârsta este mai mică și cu cât stimulul este mai constant, mai frecvent prezent în viață, cu atât poate să aibă repercusiuni mai importante.
Medic psihiatru Florina Rad:
Când i-am întrebat despre accidentul de la 2 Mai, în care tânărul Vlad Pascu, aflat sub influența drogurilor, a intrat cu mașina într-un grup de opt tineri, omorând doi dintre ei, Mihai a răspuns sigur pe el: 
„Eu n-aș fi făcut niciodată așa ceva pentru că mereu am avut grijă să nu pun viața altora în pericol – pe lângă faptul că îmi pun propriul corp, consumând”. 
Consiliere în școli, nu teste antidrog 
La școală însă a mers sub influența substanțelor. Ba chiar a „tras o linie în ultima bancă”. Dar nici profesorii, nici colegii nu și-ar fi dat seama că „sunt mai mult decât obosiți”. 
Testarea antidrog în școli, propusă la un moment dat de autorități, nu este privită cu încredere de elevi. Dar nici profesorii sau părinții nu s-au arătat foarte deschiși ideii. Exemplele altor țări europene au demonstrat că astfel de măsuri nu produc rezultatele scontate. 
Mihai propune o alternativă: consiliere cu elevii consumatori, fără ca părinții lor să știe. „Majoritatea ne ascundem de părinții noștri, ar trebui să fie adoptate soluții fără ca ei să știe”. 
Adolescenții care consumă droguri se feresc, în general, să discute cu părinții lor despre asta, de teamă că vor fi pedepsiți, că li se vor lua recompensele sau pur și simplu neînțeleși, explică medicul Florina Rad. Însă sprijinul familiei este vital pentru ca un copil să se lase de droguri. 
Drogurile, „un fenomen alarmant”
Drogurile au fost anul trecut un subiect pe agenda publică, în special după accidentul din stațiunea 2 Mai. Ministrul de interne, Cătălin Predoiu, a propus testarea antidrog a elevilor în școli, în timp ce Consiliul Suprem de Apărare a Țării a transmis că drogurile „prejudiciază securitatea națională”. Și ministrul justiției a declarat că „sunt milioane de consumatori de droguri în România”. În discursul din prima zi de școală, Iohannis a spus despre consumul de droguri că „este un fenomen alarmant”. Tot în vara anului trecut, opt inculpați au fost trimiși în judecată în cel mai mare dosar de droguri din școli, „Medusa”. Printre ei, și un minor. 
311 minori au fost internați pentru dependențe la Spitalul Obregia în 2023, potrivit datelor oferite către Libertatea și Europa Liberă. Cu toate acestea, până acum nu s-au luat măsuri concrete care să prevină consumul de droguri. CSAT a decis în ședință că se vor elimina lacunele legislative de interpretare speculativă a prevederilor legale, că se va extinde accesul la tratament și la serviciile pentru recuperare și că se va implementa Planul Național Cadru de Acțiune privind siguranța școlară, un mecanism din strategia de combatere a drogurilor. 



Urmărește-ne pe Google News




----------------------------------


35 de petrecăreți au mâncat și băut de 8.000 de dolari la restaurant, de Crăciun, iar apoi s-au suit în taxiuri și au plecat fără să achite nota, în Malmo 
Știri Externe
2024-01-10T23:53:57+02:00

O investigație privind neplata unei cine copioase, în valoare de 82.000 de coroane suedeze (8.000 de dolari sau 6.300 de lire sterline), luată în ziua de Crăciun la un restaurant din Suedia, va fi redeschisă după ce a fost abandonată de poliție, relatează miercuri, 10 ianuarie, BBC News.



Conform informațiilor din presă, un grup de 35 de persoane a petrecut la Atmosfär, un restaurant din orașul Malmö, în sudul țării, în ziua de Crăciun.
Acestea ar fi plecat apoi fără să plătească mâncarea și băutura.
Poliția a închis luni o primă anchetă în acest caz, dar aceasta a fost redeschisă miercuri de către procurori.
În seara zilei de 25 decembrie, grupul a comandat mâncare în valoare de aproximativ 1.900 de lire sterline și băuturi de 4.400 de lire sterline, după cum arată o copie a notei de plată obținută de ziarul suedez Sydsvenskan.




Presa suedeză a scris că participanții s-au urcat apoi în mai multe taxiuri și au plecat, fără să plătească.
Poliția a fost anunțată prima dată cu privire la suspiciunea de fraudă la ora locală 23.00, în ziua de Crăciun, iar ofițerii suedezi au localizat și oprit mai multe mașini în diferite părți ale orașului, potrivit ziarului Sydsvenskan.
Un taxi care transporta patru persoane – un bărbat de 45 de ani, o femeie de 35 de ani și doi copii – a fost și el oprit.
Cazul, care a atras o atenție publică și mediatică semnificativă în Suedia, a făcut obiectul unei anchete preliminare a poliției din Malmö.




Poliția a precizat că restaurantul Atmosfär a trimis o notă de plată persoanei care a făcut rezervarea, care includea o dobândă de 10% pentru întârzierea plății.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Nota nu a fost încă achitată, dar polițiștii au spus că este la latitudinea restaurantului să rezolve problema și să apeleze la o companie de recuperare a creanțelor.
Miercuri, procurorul Henrik Nordquist a declarat, pentru Sydsvenskan, că, deși respectă decizia poliției, a făcut o evaluare diferită.
El a precizat că acest caz a fost redeschis din cauza interesului public major.




Atmosfär este descris de Ghidul Michelin ca fiind un „restaurant formal, dar relaxat” și se mândrește cu o listă extinsă de vinuri, servind în același timp mâncăruri tradiționale din Scania, cea mai sudică regiune a Suediei.
Foto: Profimedia Images



Urmărește-ne pe Google News




----------------------------------


Nu există nicio zonă din Liban în care soldații israelieni să nu poată „dezmembra” Hezbollah, „dacă va fi nevoie”, avertizează șeful armatei 
Știri Externe
2024-01-10T23:05:47+02:00

Șeful Statului Major al armatei israeliene (IDF), generalul-locotenent Herzi Halevi, s-a adresat miercuri, 10 ianuarie, trupelor din Fâșia Gaza, spunând că acțiunile lor dovedesc că armata poate lupta împotriva grupării șiite Hezbollah, în Liban, „dacă va fi nevoie“, scrie The Times of Israel.



„Văd capacitățile de aici, știu foarte bine că voi știți cum să vă ocupați de orice problemă în Gaza, nu există niciun kilometru pătrat în Gaza în care să nu știți cum să intrați și să dezmembrați” Hamas, a declarat Halevi, în timpul unei evaluări cu comandanții israelieni, ținută în centrul Fâșiei Gaza.
„După ceea ce ați făcut, nu există niciun sat în Liban, nu există zone fortificate în Liban în care să nu puteți intra și să nu puteți dezmembra (Hezbollah, n.r.). Vă vom trimite în locurile potrivite, veți face acolo ceea ce este necesar, un război lung de cealaltă parte, şi vom ieşi din el cu rezultate bune”, mai spus șeful armatei israeliene.




Războiul din Gaza a fost declanşat de asaltul sângeros al mişcării islamiste palestiniene Hamas asupra teritoriului israelian, pe 7 octombrie, care a făcut aproximativ 1.140 de morţi, majoritatea civili, potrivit unui bilanţ întocmit de AFP pe baza datelor oficiale israeliene.
La frontiera de nord a Israelului au loc zilnic, de la începutul războiului, schimburi de focuri cu Hezbollahul libanez. Au crescut în intensitate de la lovitura atribuită Israelului din 2 ianuarie care l-a eliminat, la periferia sudică a Beirutului, pe numărul doi al Hamas, Saleh al-Arouri, împreună cu alţi şase responsabili şi cadre ale mişcării, notează Agerpres.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Marţi, puternicul partid şiit pro-Iran a susţinut că a ţintit o bază militară din nordul Israelului, în represalii la eliminarea unuia dintre responsabilii săi militari. Hezbollah a anunţat moartea lui Wissam Tawil, descris drept „comandant al forţei al-Radwan”, unitatea de elită a Hezbollah.
Acesta este cel mai înalt responsabil militar al Hezbollah ucis de când mişcarea libaneză a început, pe 8 octombrie, tirurile sale împotriva Israelului pentru a sprijini Hamas în Fâşia Gaza.




De la începutul războiului, au crescut temerile privind escaladarea regională a ostilităţilor dintre Israel şi ceilalţi inamici ai săi, o alianţă informală a unor grupări armate susţinute de Iran în Liban, Siria, Irak şi Yemen, mai scrie AFP.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Israel și Hamas



Urmărește-ne pe Google News




----------------------------------


Șase persoane au fost rănite după ce un microbuz s-a blocat sub un pasaj din Arad. Șoferul, transportat la spital 
Știri România
2024-01-10T22:28:26+02:00

Accidentul a avut loc, miercuri, sub pasajul rutier peste calea ferată care leagă centrul municipiului Arad de cartierul Grădişte, după ce șoferul nu a observat indicatorul care limitează înălţimea vehiculelor, iar mașina s-a izbit de grinda pasajului, relatează Aradon.



În momentul impactului, în microbuz se aflau nouă persoane, dintre care șase au fost rănite. Șoferul, un bărbat de 25 de ani din Satu Mare, a fost transportat la spital.
„În urma accidentului în care au fost implicate nouă persoane, au rezultat șase victime, conștiente, cooperante, neîncarcerate. În urma evaluării medicale, o victimă a fost transportată la spital de către echipajul medical SAJ. Este vorba despre un bărbat în vârstă de aproximativ 25 de ani. Celelalte 5 persoane au refuzat transportul la spital”, a transmis ISU Arad.




Potrivit pasagerilor din microbuz, şoferul era atent la ecranul dispozitivului GPS și nu a observat indicatorul care limitează înălţimea vehiculelor la doi metri pentru trecerea sub pasaj, relatează Agerpres.
Șoferul, care nu se afla sub influența alcoolului, va fi cercetat pentru vătămare corporală din culpă.
La fața locului a acționat Detașamentul de Pompieri Arad cu două autospeciale de intervenţie şi o autospecială pentru descarcerare. La locul evenimentului au fost alocate şi două ambulanţe SAJ. 
FOTO: ISU Arad



Urmărește-ne pe Google News




----------------------------------


Copiii din Gaza își plâng părinții uciși în bombardamentele israeliene: „Casa s-a prăbușit peste noi, iar tata s-a dus în rai” | VIDEO 
Știri Externe
2024-01-10T22:12:51+02:00

Când Laila al-Sultan, o fetiță în vârstă de 7 ani, se trezește noaptea, ea își strigă tatăl, ucis în același bombardament aerian israelian care a rănit-o la picior, în războiul din Fâșia Gaza despre care se crede că a lăsat mii de copii palestinieni fără unul sau ambii părinți, relatează miercuri, 10 ianuarie, Reuters.



Ea și fratele ei, Khaled, în vârstă de 4 ani, se joacă acum pe podeaua barăcii în care locuiesc, în mijlocul unui oraș de corturi, plin de persoane fără adăpost, fiind nevoiți să ducă o viață fără tată, în timp ce mama lor se luptă să se descurce printre dărâmăturile enclavei ruinate.
„Casa s-a prăbușit peste noi, iar tata s-a dus în rai și este foarte fericit”, a spus Khaled, țopăind în sus și în jos pe poala Lailei, în timp ce stăteau pe podea.
Cele trei luni de război au fost devastatoare pentru copiii din Gaza. Autoritățile sanitare din teritoriul condus de Hamas au estimat că aproximativ 40% dintre persoanele confirmate ca fiind ucise, cifră pe care o estimează acum la 23.357, aveau sub 18 ani.




‘It’s a massacre, said a Gazan as he wept by the bodies of 15 members of his family killed in an Israeli airstrike, which came despite pledges by Israel to move to a more ‘targeted’ campaign in its war on Gaza https://t.co/wgXb9hQ0Lp pic.twitter.com/0Gyew4pjsA— Reuters (@Reuters) January 10, 2024 
Cei mai mulți dintre cei care au supraviețuit și-au pierdut casele. Aceștia trăiesc în adăposturi înființate în școli, în corturi sau barăci sau înghesuiți în casele care se află încă în picioare, familii întregi locuind în camere de o persoană. Cu foarte puțină hrană în Gaza, copiii sunt mereu flămânzi.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Încă nu suntem în măsură să aflăm numărul acestora, dar avem estimări inițiale de mii de orfani. Cifrele sunt mari, iar provocările sunt mari”, a declarat Ahmed Majdalani, ministrul palestinian al Dezvoltării Sociale din Cisiordania ocupată de Israel.
Laila are o orteză metalică dizgrațioasă atașată la piciorul rănit și cicatrici pe față și pe picior.
Copiii sunt nevoiți să se joace printre șirurile de rufe întinse între corturi, pe nisipul din Rafah, un oraș palestinian din sudul Fâșiei Gaza.




Greutățile și frica într-un conflict în care continuă bombardamentele intense ale Israelului asupra zonelor civile sunt agravate de tristețea lor.
Laila a spus că „l-am iubit pe tata cât există pești și ceruri și tot ce există”, descriindu-l ca un om care obișnuia să o ducă în parc și la grădina zoologică.
„Tatăl meu a fost martirizat… unchiul meu Awad a fost martirizat, la fel ca și unchii mei Ibrahim, Suhaib și Baha. Cu toții am fost răniți, iar eu sunt aici, cu o rană la picior”, a spus ea, folosind termenul pe care îl utilizează palestinienii atunci când vorbesc despre semenii lor uciși de Israel.




Într-un alt cort din Rafah, Ahmed al-Saker, un băiat în vârstă de 13 ani, plângea în timp ce făcea focul sub o oală de gătit și își amintea de tatăl lui, ucis într-un atac asupra casei lor.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Obișnuia să-mi cânte la culcare, să mă îmbrățișeze și să mă țină în brațe înainte de a dormi”, a spus el, ștergându-și lacrimile.
„Mama mea nu poate suporta toate aceste griji și poveri și nu-l poate căra singură pe fratele meu rănit”, a spus el.
Viitor întunecat
Grijile în privința viitorului îi marchează în special pe copiii din Gaza care au pierdut un părinte. Deja forțați să se maturizeze din cauza războiului, ei trebuie acum să suporte o povară suplimentară de muncă, în noua și greaua lor viață, printre dărâmături.




„Tatăl meu nu mai este. Obișnuia să o ajute mereu pe mama mea. Obișnuia să o ajute la gătit și ne ajuta să învățăm. Acum nu mai este, Dumnezeu să-i binecuvânteze sufletul, iar la această vârstă va trebui să port mai multe responsabilități pentru a-i ajuta pe frații mei mai mici”, a spus Raghad Abu Nadi, o fată în vârstă de 14 ani.
Ea se plimba printre corturi împreună cu fratele ei mai mic, Osama, în vârstă de 9 ani, care îl visează uneori pe tatăl lor mort. „Îl iubeam atât de mult”, a spus Osama.




Cu toate acestea, bombele continuă să cadă. Marți seară, un atac aerian în cartierul Tal al-Sultan din Rafah a ucis mai multe persoane, inclusiv copii, conform declarațiilor făcute de supraviețuitori.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Obiectivul de război declarat al Israelului îl reprezintă distrugerea Hamas, ai cărei luptători au trecut granița în asaltul-surpriză din 7 octombrie, ucigând peste 1.200 de persoane, în principal civili, și luând 240 de ostatici.
Armata israeliană susține că face tot ce poate pentru a limita rănirea civililor și acuză Hamas că încearcă să crească numărul de morți infiltrându-se printre oamenii obișnuiți, lucru pe care gruparea militantă palestiniană îl neagă. Israelul spune că războiul va mai dura câteva luni.




Ahmed Jarbou, stând alături de mama lui, își amintește clar momentul în care și-a pierdut tatăl. Familia căutase adăpost în casa unchiului său, la etajul patru al unei clădiri cu cinci etaje, când o rachetă israeliană a lovit.
„Vărul meu a fost martirizat. A zburat de la fereastra de la etajul patru și s-a prăbușit pe pământ. Fratelui meu i-au fost amputate picioarele… iar tatăl meu a căzut în genunchi pe podea și a fost martirizat”, a declarat Jarbou, un băiat în vârstă de 12 ani.




Foto: Profimedia Images
Citește și: O altă față a războiului din Fâșia Gaza: drama copiilor cu membre amputate, care nu pot primi îngrijiri de specialitate. „Zac acolo și nimeni nu vine să îi vadă”. VIDEO
Urmărește pe Libertatea LIVETEXT cu cele mai noi informații despre războiul dintre Israel și Hamas



Urmărește-ne pe Google News




----------------------------------


Monumente și biserici din centrul Capitalei, vandalizate cu graffiti cu steaua lui David și semne obscene. Făptașul a fost reținut 
Știri România
2024-01-10T22:07:59+02:00

Două monumente din Piața Revoluției, în fața sediului Ministerului de Interne și două biserici din apropiere au fost vandalizate cu vopsea tip spray pentru graffiti. Potrivit pozelor realizate de fotoreportul Libertatea, pe acestea au apărut mai multe semne obscene sau desene cu steaua lui David, simbol folosit pentru prizonierii evrei din lagărele naziste.



VEZI GALERIA  FOTOPOZA 1 / 13
UPDATE 11 ianuarie ora 13.00: Un bărbat suspectat de comiterea faptelor a fost reținut pentru 24 de ore, anunță Poliția Capitalei într-un comunicat de presă. El este cercetat pentru profanarea lăcașurilor sau obiectelor de cult și distrugere




***
Poliția Capitalei a transmis miercuri, într-un comunicat de presă, că un bărbat suspectat de vandalizarea acestora a fost prins și este cercetat într-un dosar penal privind săvârșirea infracțiunilor de profanare a lăcașurilor sau obiectelor de cult și distrugere.
„În fapt, în noaptea de 9/10 ianuarie 2024, ar fi fost efectuate înscrieri pe pereții mai multor lăcașuri de cult și monumente, situate în sectoarele 1 și 3 ale Capitalei, unele dintre acestea fiind clasate ca monumente istorice”, transmite Poliția Capitalei.




Cercetările sunt continuate de către Serviciul de Investigații Criminale, sub supravegherea Parchetului de pe lângă Judecătoria Sectorului 1, sub aspectul săvârșirii infracțiunilor de profanare a lăcașurilor sau obiectelor de cult și distrugere.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


După apariția imaginilor în spațiul public, mai mulți angajați de la Administrația Domeniului Public au intervenit pentru a curăța monumentele de vopsea.
Incidente similare în Europa
Steaua lui David este un simbol folosit des pentru acte antisemite care au sporit ca număr după declanșarea războiului din Gaza în 7 octombrie. 




Un scandal major privind desenarea acestui simbol a avut loc în Franța, unde aproximativ 250 de inscripții cu steaua lui David, simbolul folosit de naziști ca parte a legilor rasiale, au apărut pe clădiri din Paris și din suburbiile acestuia. 
Un cuplu de moldoveni a fost arestat pe 27 octombrie sub suspiciunea că a desenat steaua lui David în mai multe locuri din Paris, iar alt cuplu de moldoveni, bănuit că are legătură cu incidentele, a reușit să fugă din țară. Autoritățile franceze spun că cei patru „au fost în legătură cu o altă persoană”. Cel bănuit că a sponsorizat operațiunea este cetățeanul moldovean prorus Anatoli Prizenco, iar Rusia se află în spatele incidentelor.




Incidente similare au fost raportate și în alte state europene, precum Germania, ca urmare a războiului Israel-Hamas.



Urmărește-ne pe Google News




----------------------------------


O fostă senatoare AUR anunță că soțul ei a depus plângere la DNA privind modul cum partidul a cheltuit bani pentru caravana medicală. Un dosar penal a fost deschis în Ialomița 
Știri România
2024-01-10T21:41:53+02:00

Senatoarea Rodica Boancă, fost vicelider al grupului parlamentar al AUR până să demisioneze din partid, acuză că în spatele proiectului caravanei medicale se află o fundaţie condusă de un deputat AUR care a primit 11 milioane de lei din bani publici, potrivit news.ro.



Ea a precizat că ONG-ul din spatele caravanei medicale a AUR se numeşte „Medici pentru sate” şi este condus de un parlamentar de la AUR, Sorin Muncaciu, care coordonează fundaţia. „Acea fundaţie a fost înfiinţată special pentru a înghiţi banii pentru partidele politice parlamentare”, a acuzat senatoarea care a fost aleasă pe listele AUR.
Boancă susține că le-a supus membrilor AUR adunați la congresul de la Alba Iulia din vară că „ceea ce vor ei să facă este foarte incert şi posibil ilegal” şi că a primit răspunsul că „este nebună şi că nu se pricepe ea la lucrurile astea şi au specialiştii lor care le spun ce trebuie să facă”.




Ca urmare, soțul ei a depus, în iunie sau iulie, plângere penală la DNA pentru încălcarea modului în care se folosesc banii publici pe care partidul îi primește ca subvenție, spune senatoarea. În iunie, Boancă a demisionat din AUR, spunând atunci că motivul este încălcarea promisiunii „Fără traseişti, fără securişti, fără masoni”, potrivit news.ro.
Miercuri, senatoarea a declarat că a demisionat din formațiune din cauza modului în care erau cheltuiți banii publici. „Am constatat foarte multe ilegalităţi şi nu pentru asta am intrat în politică”, a mai spus ea. Soțul, care a depus sesizarea la DNA, a fost și el membru AUR.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„A fost şi el membru AUR şi el înşelat de George Simion şi partidul AUR şi influenţat să doneze fără ca apoi să ni se spună ce s-a întâmplat cu donaţiile, unde au ajuns banii. Erau nişte bani care trebuiau să ajungă la copiii din Cernăuţi, habar nu avem dacă au ajuns, tot aşa prin nişte fundaţii paravan”, a completat Rodica Boancă, afirmând că a donat 5.000 de lei cu acel prilej.
Dosar penal deschis în Ialomița
Despre plângerea penală, Boancă a spus că a fost depusă la DNA iniţial şi „s-a plimbat, a ajuns la Ialomiţa, iar soţul ei a fost audiat la Ialomiţa, unde a fost întrebat dacă îşi menţine plângerea, ulterior fiind făcute demersurile la Parlament”. 




Procurorii din Ialomița au deschis un dosar penal privind coruperea alegătorilor și au cerut marți, 9 ianuarie, Parlamentului să transmită dacă patru dintre liderii AUR, printre care George Simion, au calitate de parlamentari. Procurorii anchetează caravanele medicale ale AUR cu care cei din partid umblă prin țară și oferă analize medicale gratis, pentru atragerea electoratului pentru cele patru runde de alegeri din 2024.
După informațiile apărute în presă, George Simion, președintele AUR, a postat pe pagina sa de Facebook o declarație video în care susține că este vorba despre un dosar penal făcut la comandă politică.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


 „Nicio faptă bună nu scapă nepedepsită! Tocmai ne-au arătat că vor să ne desființeze, că vor să ne însceneze diferite lucruri, să ne organizeze dosare penale. Nu ne temem. Dacă așa se gândesc ei că o să ne elimine, printr-o hârtie venită la ordinul domnului Ciolacu pentru coruperea alegătorilor, înseamnă că au pierdut deja meciul (…) Cu ce să corupem alegătorii, noi suntem la guvernare?”, a spus George Simion, într-un video încărcat pe Facebook.
Libertatea a scris la începutul anului 2023 că partidul lui George Simion vrea să pornească o caravană medicală prin țară, trei TIR-uri și o autoutilitară dotate cu echipamente sanitare urmând să străbată județele pentru a promova politica AUR.



Urmărește-ne pe Google News




----------------------------------


Un pasager s-a urcat la Toronto într-un Boeing 777, apoi a deschis o ușă și a căzut din avion 
Știri Externe
2024-01-10T21:40:58+02:00

Incidentul a avut loc pe Aeroportul Internațional Toronto Pearson, Canada, după ce pasagerul „s-a îmbarcat în mod normal în aeronavă”, dar apoi a deschis o ușă a avionului în loc să se ducă la locul său, informează Business Insider.



Bărbatul a căzut de la o înălțime de 6 metri dintr-un  Boeing 777 operat de Air Canada, suferind răni destul de serioase.
„Putem confirma că toate procedurile noastre aprobate de îmbarcare și operare în cabină au fost respectate. Continuăm să analizăm incidentul”, a transmis un reprezentant al companiei aeriene.
Datele de la Flightradar24 arată că zborul Air Canada de luni de la Toronto la Dubai a decolat cu aproape șase ore întârziere. Era programat să aibă 319 pasageri la bord.




Este a doua oară în mai puțin de o săptămână când comportamentul neobișnuit al unui pasager a întârziat unul dintre zborurile companiei aeriene canadiene.
Miercurea trecută, Air Canada a deviat un zbor după ce un pasager de 16 ani a agresat un membru al familiei. 
Adolescentul a fost imobilizat de membrii echipajului și de alți pasageri, iar, ulterior, la aterizare, arestat și dus la spital pentru a fi evaluat medical.
FOTO: Hepta



Urmărește-ne pe Google News




----------------------------------


Premierul grec Mitsotakis vrea să legalizeze căsătoriile homosexuale și să le permită cuplurilor de același sex să adopte copii 
Știri Externe
2024-01-10T21:16:40+02:00

Premierul grec Kyriakos Mitsotakis a anunţat că doreşte legalizarea căsătoriilor homosexuale şi acordarea dreptului de adopţie pentru cuplurile de acelaşi sex, scrie miercuri, 10 ianuarie, Agerpres, preluând AFP.



„Ceea ce vom legifera este egalitatea căsătoriei, adică eliminarea oricărei discriminări bazate pe orientarea sexuală în ceea ce priveşte încheierea unei căsătorii”, a afirmat şeful guvernului conservator grec, într-un interviu acordat postului public de televiziune ERT.
„Ce este în fond căsătoria? Aş spune că este rezultatul iubirii între două persoane. Dar este, de asemenea, şi un contract juridic, cu drepturi şi obligaţii”, a adăugat el.
Grecia permite uniunea civilă, dar doar părinții biologici au drepturi asupra copiilor




Kyriakos Mitsotakis nu a precizat când va fi supus proiectul de lege spre dezbatere în parlament, dar potrivit presei greceşti, acest lucru se va întâmpla până la alegerile europarlamentare de la începutul lunii iunie.
Începând din 2015, Grecia dispune în legislaţia sa de o uniune civilă, însă în cazul cuplurilor homosexuale având copii, doar părintele biologic are drepturi asupra copiilor respectivi.
„Cuplurile de acelaşi sex au copii şi aceşti copii nu vor înceta să existe, ei nu vor dispărea. Însă aceşti copii nu au aceleaşi drepturi”, a explicat şeful guvernului de la Atena.




La scurt timp după realegerea sa în luna iunie, liderul partidului Noua Democraţie (ND) îşi anunţase intenţia de a legaliza căsătoriile între persoane de acelaşi sex, dând asigurări că societatea grecească este acum „mult mai matură”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Guvernul riscă totuşi să întâmpine opoziţie din rândurile taberei conservatoare a ND, dar şi din partea unui segment al societăţii.
Dintre cele 27 de state ale Uniunii Europene, 15 au legalizat căsătoriile homosexuale şi 16 adopţiile de către părinţi de acelaşi sex.
Foto: Profimedia Images



Urmărește-ne pe Google News




----------------------------------


Portul Constanța a atins un volum record de export datorită cerealelor ucrainene, cu o creștere de 50% față de anul precedent 
Știri Externe
2024-01-10T21:00:48+02:00

Portul Constanța, situat la Marea Neagră, a înregistrat cele mai mari exporturi de cereale din istorie în 2023, datorită unei creșteri a transporturilor din Ucraina și a proiectelor de infrastructură finanțate de Uniunea Europeană, a anunțat miercuri autoritatea portuară pentru Reuters.



Portul a livrat 36 de milioane de tone metrice de cereale în 2023, potrivit datelor oficiale, în creștere cu 50% față de anul precedent.
Cerealele ucrainene au reprezentat aproximativ 40% din total, sau 14 milioane de tone, în creștere față de 13 milioane la sfârșitul lunii noiembrie și de la 8,6 milioane în întregul an 2022.
Ucraina este unul dintre cei mai mari exportatori de cereale din lume, iar Constanța a devenit cea mai mare rută alternativă de export pentru Kiev. După declanșarea războiului de către Rusia în februarie 2022, cerealele ucrainene au început să fie exportate pe rute terestre, feroviare și barje pe Dunăre.




Însă volumele sale de tranzit au scăzut din iulie, când Rusia a început să lovească în mod repetat porturile fluviale care se află peste Dunăre de România. Unele dintre resturile dronelor cu care au fost atacate porturile dunărene ale Ucrainei au ajuns pe teritoriul României, stat membru UE și NATO, amintește Reuters.
În august, Ucraina a creat un coridor de transport maritim de la propriile porturi care îmbrățișează coasta de vest a Mării Negre, lângă România și Bulgaria, la scurt timp după ce Rusia s-a retras dintr-un acord de export de cereale prin Marea Neagră, intermediat de ONU și Turcia în 2022, și a amenințat că va trata toate navele ca potențiale ținte militare.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La începutul acestei săptămâni, Kievul a declarat că a exportat 10 milioane de tone de produse agricole prin acest coridor.
România își propune să-și sporească capacitatea de tranzit pentru cereale ucrainene la 4 milioane de tone pe lună, iar în prezent modernizează infrastructura feroviară și rutieră în interiorul și în jurul portului.
Miercuri, conducerea portului a precizat că proiectele de investiții finanțate de UE în interiorul și în jurul orașului Constanța care s-au finalizat anul trecut sau care sunt în curs de desfășurare în 2024 însumează 546,8 milioane de euro. Alte proiecte în valoare de 218 milioane de euro așteaptă să fie puse în aplicare, se arată în comunicat.




În decembrie, ministrul Transporturilor, Sorin Grindeanu, a declarat că un proiect finanțat de UE pentru a permite navigația nonstop pe canalul Sulina al fluviului Dunărea a fost finalizat și va deveni operațional după ce personalul necesar va fi pregătit.
Traficul total de mărfuri în Constanţa a totalizat 92,5 milioane de tone în 2023, în creştere cu 22,5% faţă de anul precedent, a precizat autoritatea portuară.



Urmărește-ne pe Google News




----------------------------------


Ecuadorul scoate armata și poliția pe străzi, într-o criză de securitate fără precedent. „Stare de conflict armat intern” | VIDEO 
Știri Externe
2024-01-10T20:46:16+02:00

Preşedintele ecuadorian Daniel Noboa a instituit în ţară stare de „conflict armat intern” şi a ordonat „neutralizarea” grupurilor criminale implicate în traficul de droguri, după o criză de securitate fără precedent care durează deja de trei zile și care a lăsat în urmă cel puţin zece morţi, relatează AFP, potrivit Agerpres. Marți după-amiază, imaginile cu jurnaliștii de la televiziunea publică din Guayaquil, luați ostatici în direct, de indivizi înarmați, au făcut înconjurul lumii.



Într-un decret semnat marţi, 9 ianuarie, preşedintele Noboa a recunoscut „existenţa unui conflict armat intern” şi a ordonat „mobilizarea şi intervenţia forţelor armate şi a poliţiei naţionale (…) pentru a garanta suveranitatea şi integritatea naţională împotriva crimei organizate, a grupărilor teroriste şi a beligeranţilor nonstatali”.
Cel mai tânăr președinte din istoria țării declară război împotriva grupărilor de crimă organizată
După ce a decretat stare de urgenţă luni, Noboa, în vârstă de 36 de ani, cel mai tânăr preşedinte din istoria ţării, a ordonat de data aceasta „neutralizarea” tuturor acestor grupuri criminale, despre care a furnizat o listă exhaustivă, subliniind în acelaşi timp necesitatea ca forţele armate să acţioneze „cu respectarea drepturilor omului”.







Aceste grupuri criminale, majoritatea bande de stradă până acum câţiva ani, au devenit actorii sângeroşi ai comerţului cu droguri cu ramificaţii internaţionale, deoarece Ecuadorul s-a impus ca principalul punct de export pentru cocaina produsă în ţările vecine Peru şi Columbia.
Odată un loc sigur, această ţară este acum devastată de violenţa bandelor.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Inamicul public numărul 1
Inamicul public numărul unu, liderul Los Choneros (una dintre aceste bande, cu aproximativ 8.000 de oameni, potrivit experţilor), Adolfo Macias, alias „Fito”, a dispărut duminică din închisoarea Guayaquil (sud-vest). Marţi, unul dintre liderii Los Lobos, o altă bandă puternică de droguri, a scăpat şi el.




Peru a anunţat, de asemenea, marţi seara că a declarat stare de urgenţă în toate regiunile de frontieră cu Ecuadorul, graniţa având o lungime de peste 1.400 de kilometri, şi că va intensifica supravegherea prin trimiterea de poliţişti şi militari suplimentari.
La rândul său, China a suspendat miercuri activităţile consulare ale ambasadei sale din Ecuador, precum şi pe cele ale consulatului său. „Redeschiderea pentru public va fi anunţată în timp util”, a transmis ambasada într-un comunicat în limba spaniolă publicat pe reţeaua socială chineză WeChat.




Imagini suprarealiste în direct la TV
În cel mai recent episod dramatic, bărbaţi înarmaţi au invadat platoul unei televiziuni publice din Guayaquil, marţi după-amiază, luând ostatici jurnalişti şi angajaţi ai postului.
În mijlocul focurilor de armă, difuzarea acestor imagini suprarealiste a continuat în direct timp de minute întregi, aparent până la intervenţia forţelor de ordine cu strigăte de „Poliţia! Poliţia!”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”





Nimeni nu a fost ucis sau rănit în raid, iar 13 atacatori au fost arestaţi, a precizat poliţia.




„Acestea sunt zile extrem de dificile”, a recunoscut marţi secretarul de comunicare al preşedintelui, Roberto Izurieta, în timp ce executivul a luat „decizia importantă de a lupta direct împotriva acestor ameninţări teroriste”.
Gardieni luați prizonieri și executați
Evadarea lui „Fito” a fost urmată de mai multe revolte şi de luarea de ostatici a gardienilor din diferite închisori, toate transmise prin înregistrări video înfiorătoare care circulau pe reţelele de socializare şi care îi arătau pe captivi ameninţaţi de cuţitele deţinuţilor mascaţi.




Marţi au apărut noi înregistrări, de data aceasta arătând execuţia a cel puţin doi gardieni, cu arma şi prin spânzurare.
Într-un comunicat, administraţia închisorii (SNAI) a transmis că 139 de membri ai personalului său sunt încă ţinuţi ostatici în cinci închisori din întreaga ţară. SNAI nu a comentat videourile cu execuţiile.
Armata, scoasă pe străzi
Starea de urgenţă declarată luni de Noboa, care a fost ales în noiembrie cu promisiunea de a restabili securitatea, se extinde în întreaga ţară timp de 60 de zile.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Armata este astfel autorizată să menţină ordinea pe străzi (cu o interdicţie de circulaţie pe timp de noapte) şi în închisori. În mod clar, a avut un efect redus până acum: zeci de incidente, inclusiv răpirea a şapte ofiţeri de poliţie, au fost, de asemenea, raportate în întreaga ţară.
În oraşul-port Guayaquil, unde grupurile criminale sunt atotputernice, şeful poliţiei a declarat că violenţele s-au soldat cu opt morţi şi trei răniţi. Doi poliţişti au fost, de asemenea, „ucişi cu cruzime de criminali înarmaţi” în oraşul Nobol, lângă Guayaquil.




Imaginile difuzate pe reţelele de socializare, greu de verificat, dau o idee despre aceste violenţe şi alimentează impresia unui haos care se instalează treptat în unele localităţi ale ţării: atacuri cu cocteiluri Molotov, maşini arse, împuşcături aleatorii asupra poliţiştilor, scene de panică.
Școlile, magazinele și mallurile au fost închise
În marele port Guayaquil, care a fost cufundat în psihoză, multe hoteluri şi restaurante s-au închis, în timp ce vehiculele armatei patrulează pe străzi. În capitala Quito, cuprinsă de frică, magazinele şi mallurile s-au închis, de asemenea, prematur.




Seara, Ministerul Educaţiei a dispus închiderea temporară a tuturor şcolilor din ţară.
Forţele de securitate au publicat imagini puternice ale intervenţiilor lor începând de duminică în diferite penitenciare, arătând sute de deţinuţi în lenjerie intimă, cu mâinile pe cap şi întinşi fără menajamente la sol.
Cel mai înalt diplomat american pentru America Latină, Brian Nichols, a declarat că SUA sunt „extrem de îngrijorate de violenţe” şi că sunt „în contact strâns cu preşedintele (Daniel) Noboa şi guvernul ecuadorian (…), gata să ofere asistenţă”.
Brazilia, Chile, Columbia şi Peru şi-au exprimat sprijinul pentru Ecuador, spunând că resping violenţa.
Foto: Profimedia Images



Urmărește-ne pe Google News




----------------------------------


Accident grav pe un drum județean din Mureș. Trei persoane, în cod roșu medical 
Știri România
2024-01-10T20:03:30+02:00

Incidentul a avut loc, miercuri, 10 ianuarie, pe DJ 151A din Mureș, între localitățile Zau de Câmpie și Miheșu de Câmpie, după ce două mașini au intrat în coliziune, informează Punctul.



În urma impactului puternic, trei persoane au fost rănite grav, fiind preluate de echipajele medicale sosite la locul accidentului.
„În urma evaluării medicale s-a constatat că cele trei victime au suferit leziuni majore (cod roșu medical)”, a transmis ISU Mureș. 
Traficul în zonă a fost restricționat pentru ca pompierii să poată lua „măsurile specifice prevenirii incendiilor și cele de îndepărtare a efectelor negative produse în urma evenimentului”.
La locul incidentului au intervenit pompierii militari din cadrul Secției Sărmașu cu două autospeciale de stingere, precum și două ambulanțe SMURD, în colaborare cu un echipaj din cadrul SAJ Mureș.



Urmărește-ne pe Google News




----------------------------------


Hamas a pierdut deja controlul asupra unor mari părți din Fâșia Gaza, afirmă Israelul 
Știri Externe
2024-01-10T19:53:00+02:00

Forţele israeliene au anunțat miercuri că îşi continuă atacurile împotriva Hamas în oraşul Khan Younis din sudul Gazei şi în tabăra de refugiaţi al-Maghazi din centru, iar peste 150 de ţinte ale Hamas au fost atacate în ultima zi. În Khan Younis, armata a declarat că a ucis „zeci de agenți teroriști”, iar în al-Maghazi au fost descoperite 15 puţuri de tuneluri. Trupele israeliene spun că au găsit și lansatoare de rachete, rachete, drone și dispozitive explozive.



Relatarea Livetext a războiului Israel-Hamas continuă aici: Israel, în fața Curții Internaționale de Justiție, ca să răspundă acuzațiilor de genocid în Gaza. IDF spune că a găsit un tunel în care au fost ținuți ostatici
10 ian. - Acum 4 zile10-01-2024Un civil a fost ucis în urma unui bombardament israelian asupra sudului Libanului, afirmă primarul din Kfar Kila
Un primar din sudul Libanului afirmă că un atac israelian a ucis miercuri un civil, într-un oraș de la frontiera cu Israelul.
Primarul din Kfar Kila, Hasan Sheyyet, a declarat, pentru AFP, că un locuitor „a fost ucis în timpul unui bombardament isralelian de artilerie în timp ce se afla în grădina sa”, adăugând că era „un civil fără apartenență la vreo grupare”.




Agenția oficială de știri din Liban scrie că bărbatul ucis se numea Hasan Ali Tawil, acesta fiind ucis când „un obuz de artilerie israelian a căzut în apropierea casei sale din Kfar Kila”.
Armata israeliană nu a comentat până acum această afirmație. Anterior, a precizat că avioanele sale de luptă au lovit un centru de comandă și o poziție de lansare a rachetelor din sudul Libanului aparținând grupării șiite Hezbollah, notează The Times of Israel.
10 ian. - Acum 4 zile10-01-2024Germania va furniza un ajutor de 15 milioane de euro armatei libaneze







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Şefa diplomaţiei germane, Annalena Baerbock, a promis miercuri un ajutor în valoare de 15 milioane de euro pentru armata libaneză, într-un context de îngrijorare în creştere cu privire la tensiunile de la frontiera cu Israelul, pe fondul războiului din Fâşia Gaza, relatează AFP.
Armata trebuie să fie în măsură să exercite un „control eficace” în regiune, pentru a „stăvili miliţiile armate şi organizaţiile teroriste”, a declarat Baerbock aflată în vizită la Beirut, adăugând că este vorba de un ajutor care să-i permită armatei libaneze să-şi securizeze mai bine frontiera sudică pe care o are cu Israelul.




Ajutorul va servi în mod concret pentru achiziţia de carburant, precum şi pentru formarea trupelor libaneze de supraveghere a frontierelor, a precizat Annalena Baerbock.
Armata israeliană şi Hezbollah, puternica mişcare şiită libaneză aliată a Hamas-ului palestinian, se confruntă zilnic în schimburi de focuri de o parte şi de alta a frontierei israeliano-libaneze, de la începutul războiului sângeros dintre Israel şi Hamas, declanşat pe 7 octombrie, după atacul sângeros al mişcării islamiste palestiniene.




Ciocnirile transfrontaliere au suscitat temeri privind un conflict regional mai vast, ceea ce a determinat mai mulţi diplomaţi occidentali să se deplaseze la Beirut, pentru a îndemna la reţinere şi a discuta asupra unor soluţii politice, notează Agerpres.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Baerbock, care a discutat cu prim-ministrul libanez Najib Mikati, a declarat că o escaladare a conflictului „ar fi o catastrofă pentru cele două ţări”.
„Războiul din Gaza împotriva Hamas nu trebuie să servească drept pretext pentru a deschide un alt front şi a provoca un război regional”, a spus şefa diplomaţiei germane, în timpul unei vizite pe o fregată germană în portul din Beirut.




10 ian. - Acum 4 zile10-01-2024Armata israeliană afirmă că trupele sale au localizat un tunel în sudul Fâșiei Gaza, în care Hamas i-a ținut pe ostatici
Purtătorul de cuvânt al armatei israeliene (IDF), contraamiralul Daniel Hagari, a declarat miercuri că trupele care operează în zona orașului Khan Younis din sudul Fâșiei Gaza au localizat un tunel în care ostaticii au fost ținuți de Hamas, scrie The Times of Israel.
„Continuăm să operăm cu hotărâre, la suprafață și sub pământ, în Khan Younis. Forțele au găsit un tunel acolo, sub pământ, unde ostaticii au fost ținuți în condiții dificile „, a spus Hagari.




El nu a oferit alte informații despre acest tunel.
10 ian. - Acum 4 zile10-01-2024Copiii din Gaza își plâng părinții uciși în bombardamentele israeliene (reportaj Reuters)
Când Laila al-Sultan, o fetiță în vârstă de 7 ani, se trezește noaptea, ea își strigă tatăl, ucis în același bombardament aerian israelian care a rănit-o la picior, în războiul din Fâșia Gaza despre care se crede că a lăsat mii de copii palestinieni fără unul sau ambii părinți, relatează miercuri Reuters.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Ea și fratele ei, Khaled, în vârstă de 4 ani, se joacă acum pe podeaua barăcii în care locuiesc, în mijlocul unui oraș de corturi, plin de persoane fără adăpost, fiind nevoiți să ducă o viață fără tată, în timp ce mama lor se luptă să se descurce printre dărâmăturile enclavei ruinate.




Mai multe detalii: Copiii din Gaza își plâng părinții uciși în bombardamentele israeliene: „Casa s-a prăbușit peste noi, iar tata s-a dus în rai”
10 ian. - Acum 4 zile10-01-2024Blinken crede că Hamas „poate și se va angaja” în negocierile privind eliberarea ostaticilor, chiar și după uciderea numărului 2 al grupării
Secretarul de stat al SUA, Antony Blinken, a declarat că el crede că Hamas „poate și se va angaja” în negocierile privind eliberarea ostaticilor, chiar și după atacul țintit israelian, cu dronă, din Beirut, care l-a ucis săptămâna trecută pe un înalt oficial al grupării islamiste, relatează CNN.




„Am mai reușit și înainte, în mijlocul acestui conflict, să scoatem peste o sută de ostatici, iar eu cred că ei pot și se vor angaja în acest sens, iar acesta este un lucru pe care ne concentrăm intens, alături de Qatar și de Egipt”, a declarat Blinken, într-un interviu acordat NBC News, difuzat marți și miercuri.
„Facem tot ce putem, colaborând, desigur, cu israelienii, colaborând cu Qatarul, colaborând cu Egiptul, cu țările care au relații de un fel sau altul cu Hamas, pentru a repune lucrurile pe calea cea bună și a continua să aducem ostaticii acasă”, a spus șeful diplomației americane.
Duminică, premierul și ministrul afacerilor externe din Qatar, Mohammed bin Abdulrahman Al Thani, a declarat că asasinarea lui Saleh al-Arouri, numărul 2 din Hamas, „este ceva care poate afecta un proces atât de complicat”.
„Nu renunțăm; mergem înainte. Ne continuăm discuțiile cu părțile și încercăm să ajungem cât mai curând posibil la un acord care poate aduce asistență pentru ajutor umanitar și eliberarea ostaticilor”, a declarat Al Thani, în cadrul unei conferințe de presă alături de Blinken, la Doha.
Blinken a precizat pentru NBC News că s-a întâlnit din nou cu familiile ostaticilor în timpul turneului său diplomatic, spunând că „pentru ei, aceste trei luni au fost o eternitate; fiecare zi, fiecare oră, fiecare minut pare o eternitate”.
10 ian. - Acum 4 zile10-01-2024Șeful armatei israeliene, mesaj pentru soldații din Gaza: Nu există nicio zonă din Liban în care să nu puteți „dezmembra” Hezbollah
Șeful Statului Major al armatei israeliene (IDF), generalul-locotenent Herzi Halevi, s-a adresat miercuri trupelor din Fâșia Gaza, spunând că acțiunile lor dovedesc că armata poate lupta împotriva grupării șiite Hezbollah, în Liban, dacă va fi nevoie, scrie The Times of Israel.
„Văd capacitățile de aici, știu foarte bine că voi știți cum să vă ocupați de orice problemă în Gaza, nu există niciun kilometru pătrat în Gaza în care să nu știți cum să intrați și să dezmembrați” Hamas, a declarat Halevi, în timpul unei evaluări cu comandanții israelieni, ținută în centrul Fâșiei Gaza.
„După ceea ce ați făcut, nu există niciun sat în Liban, nu există zone fortificate în Liban în care să nu puteți intra și să nu puteți dezmembra (Hezbollah, n.r.). Vă vom plasa în locurile necesare, veți face ceea ce este necesar acolo”, mai spus șeful armatei israeliene.
Comentând explozia accidentală de luni din zonă, care a dus la moartea a șase ingineri de luptă, Halevi a spus că IDF trebuie să învețe din greșelile sale.
„Facem aici lucruri pe care nu le-am mai făcut până acum. De îndată ce se întâmplă ceva rău, și ceva foarte rău ni s-a întâmplat aici, am pierdut destul de mulți oameni și am avut oameni răniți. Singurul lucru care ne rămâne, ca și comandanți, este să învățăm, să învățăm, să învățăm, să învățăm”, a adăugat el.
Mai multe detalii: Nu există nicio zonă din Liban în care soldații israelieni să nu poată „dezmembra” Hezbollah, „dacă va fi nevoie”, avertizează șeful armatei
10 ian. - Acum 4 zile10-01-2024Cabinetul de război s-a reunit la Tel Aviv pentru a discuta o posibilă înțelegere privind eliberarea ostaticilor
Cabinetul de război al Israelului s-a reunit, miercuri, într-o ședință la Kirya, în Tel Aviv.
Se așteaptă ca membrii cabinetului și consilierii să discute, printre altele, termenii unui potențial nou acord cu Hamas privind eliberarea ostaticilor ținuți captivi în Fâșia Gaza, scrie The Times of Israel.
10 ian. - Acum 4 zile10-01-2024Șeful diplomației americane avertizează că „vor exista consecințe” dacă atacurile rebelilor Houthi continuă
Secretarul american de stat Antony Blinken a avertizat miercuri că „vor exista consecințe” dacă milițiile Houthi își vor continua atacurile în Marea Roșie, relatează CNN.
„Nu am de gând să anticipez nimic din ceea ce s-ar putea întâmpla”, a declarat Blinken în fața reporterilor din Bahrain, după ce a aterizat. „Am fost clari, am fost clari, împreună cu peste alte 20 de țări, că, dacă vor continua, așa cum s-a întâmplat ieri, vor exista consecințe”, a precizat șeful diplomației americane.
Pe fondul eforturilor de a preveni extinderea conflictului regional din Orientul Mijlociu, este „deosebit de important să răspundem atunci când vedem ceva precum agresiunea venită din partea rebelilor Houthi”, a declarat diplomatul american de rang înalt.
El a precizat că amenințarea reprezentată de atacurile milițiilor Houthi a atras o coaliție internațională pentru a o contracara.
Unul dintre cele mai mari atacuri ale rebelilor Houthi de până acum a avut loc marți – când trei distrugătoare ale marinei americane, din cadrul unității conduse de portavionul USS Dwight D. Eisenhower, și un distrugător britanic, HMS Diamond – au doborât 21 de rachete și drone. Nu au existat nave avariate în urma atacului și nu au fost raportați răniți.
10 ian. - Acum 4 zile10-01-2024Liderii Iordaniei și Egiptului cer presiuni suplimentare asupra Israelului pentru a pune capăt „agresiunii” asupra Fâșiei Gaza
Liderii Iordaniei și Egiptului au declarat că trebuie să se facă presiuni suplimentare pentru a cere Israelului să pună capăt „agresiunii” asupra Fâșiei Gaza și a civililor săi, relatează Reuters.
Într-o declarație comună, regele Abdullah al Iordaniei și președintele egiptean Abdel Fatah al-Sisi au spus că nu susțin niciun plan al Israelului care ar separa soarta Fâșiei Gaza de cea a Cisiordaniei.
Ambii lideri au participat la o întâlnire cu președintele Autorității Palestiniene, Mahmoud Abbas, în orașul iordanian Aqaba, în legătură cu bombardamentele continue ale Israelului asupra Palestinei.
Într-un comunicat separat, președintele egiptean Fattah al-Sisi a afirmat că comunitatea internațională trebuie să adopte o „poziție decisivă” privind o încetare a focului în Gaza, astfel încât să poată fi livrat mai mult ajutor umanitar pentru palestinieni.
Fattah al-Sisi, regele Abdullah și Mahmoud Abbas au declarat că resping toate propunerile care încearcă să „lichideze cauza palestiniană”.
10 ian. - Acum 4 zile10-01-2024Șeful OMS: Situaţia umanitară din Fâşia Gaza este de nedescris
Situaţia umanitară din Fâşia Gaza este „de nedescris” şi distribuirea ajutorului se confruntă cu obstacole „aproape insurmontabile”, a denunţat miercuri directorul general al Organizaţiei Mondiale a Sănătăţii (OMS), după luni de bombardamente ale armatei israeliene, relatează AFP.
„Oamenii stau la cozi cu orele pentru a obţine o cantitate mică de apă, care nu este poate curată, sau pâine, care de una singură nu este suficient de nutritivă”, şi-a exprimat dezolarea directorul general al OMS, Tedros Adhanom Ghebreyesus, în timpul unei conferinţe de presă la Geneva.
„Doar 15 spitale funcţionează, chiar şi parţial. Lipsa de apă potabilă şi salubrizare şi condiţiile de viaţă suprapopulate creează un mediul ideal pentru propagarea bolilor”, a atenţionat el.
Mai multe detalii: Situaţia umanitară din Fâşia Gaza este „de nedescris”, avertizează OMS. Doar 15 spitale mai funcționează, oamenii stau la cozi pentru pâine și apă
10 ian. - Acum 4 zile10-01-2024Rebelii Houthi afirmă că asaltul cu drone și rachete din Marea Roșie a fost un răspuns la atacul american de săptămâna trecută
Milițiile Houthis, susținute de Iran, afirmă că „barajul” de rachete și drone lansat marți în sudul Mării Roşii în direcţia coridoarelor de transport internaţional a fost un răspuns la atacul SUA de săptămâna trecută asupra grupării, relatează CNN.
Forțele marinei SUA au scufundat trei ambarcațiuni houthi în Marea Roșie, ucigându-i pe toți cei aflați la bord, pe 31 decembrie, după ce au fost atacate.
A fost pentru prima dată când SUA au vizat membri ai grupării rebele Houthi, susținute de Iran, după escaladarea tensiunilor din Orientul Mijlociu, în octombrie.
Într-un comunicat, purtătorul de cuvânt al armatei Houthi, Yahya Saree, a declarat că atacul de marți a fost o „ofensivă coordonată” ce a vizat o navă americană care „ajută” Israelul în Marea Roșie.
Saree a precizat că operațiunea a implicat o „desfășurare substanțială” de rachete balistice și navale, împreună cu drone, ca răspuns la ceea ce a descris ca fiind un „atac perfid” al forțelor americane asupra unităților navale houthi săptămâna trecută.
„Forțele armate yemenite afirmă că nu vor ezita să facă față în mod corespunzător tuturor amenințărilor ostile în cadrul dreptului de apărare legitimă a țării noastre, a poporului și a națiunii noastre”, a adăugat Saree, în comunicatul său.
Gruparea și-a reafirmat „angajamentul de a menține traficul maritim” în Marea Roșie și Marea Arabiei, cu singura excepție a navelor care au legături cu Israelul, a precizat Saree.
Forţele americane şi britanice au doborât 21 de drone şi rachete trase de rebelii Houthi din Yemen marţi în sudul Mării Roşii în direcţia coridoarelor de transport internaţional, a anunţat Comandamentul Central al armatei Statelor Unite în Orientul Mijlociu (Centcom), potrivit Reuters.
Nu au fost raportate victime sau pagube, a precizat Centcom, potrivit căruia acesta a fost cel de-al 26-lea atac al Houthi asupra rutelor de transport comercial în Marea Roşie începând din 19 noiembrie.
Centcom a precizat că forţele americane şi britanice au doborât 18 drone, două rachete de croazieră anti-navă şi o rachetă balistică anti-navă.
10 ian. - Acum 4 zile10-01-2024Armata israeliană anunță că a finalizat operațiunile din orașul Khuza’a, din sudul Fâșiei Gaza
Armata israeliană (IDF) a anunțat miercuri că a finalizat operațiunile din orașul Khuza’a, situat în sudul Fâșiei Gaza, la periferia orașului Khan Younis, unde trupele Brigăzii a 5-a de rezerviști au ucis numeroși agenți Hamas și au distrus infrastructura grupării islamiste, scrie The Times of Israel.
Potrivit IDF, Brigada a 5-a a demolat sute de situri Hamas din Khuza’a, inclusiv lansatoare de rachete, posturi de observație, depozite de arme, aproximativ 40 de puțuri de tunel și rețele subterane importante.
Armat israeliană susține că o mare parte din infrastructura Hamas din Khuza’a era ascunsă în școli și alte clădiri publice.
The IDF has completed operations in southern Gazas Khuzaa, on the outskirts of Khan Younis, where troops of the 5th Reserve Brigade killed numerous Hamas operatives and destroyed the terror groups infrastructure.According to the IDF, the 5th Brigade demolished hundreds of… pic.twitter.com/MitScDllct— Emanuel (Mannie) Fabian (@manniefabian) January 10, 2024 
Zeci de agenți Hamas au fost uciși de trupele Brigăzii a 5-a în timpul luptelor din Khuza’a din ultimele două săptămâni.
La sfârșitul lunii decembrie, IDF a anunțat că a lansat o ofensivă asupra orașului Khuza’a, în cadrul unei operațiuni care îi vizează pe teroriștii Hamas care au atacat comunitatea israeliană de frontieră Nir Oz pe 7 octombrie, unde zeci de israelieni au fost uciși, iar alții răpiți.
10 ian. - Acum 4 zile10-01-20244 angajați ai Semilunii Roșii Palestiniene, uciși după ce forțele israeliene au bombardat ambulanța în care se aflau
Patru angajați ai echipajului de ambulanță al Semilunii Roșii Palestiniene au fost uciși după ce Israelul a vizat o ambulanță în orașul Deir al-Balah din Fâșia Gaza, a anunțat miercuri, într-un comunicat, Societatea Semilunii Roșii Palestiniene, potrivit The Guardian.
„Patru membri ai echipajului de ambulanță al Semilunii Roșii Palestiniene au fost martirizați din cauza vizării de către ocupație a unui vehicul de ambulanță pe strada Salah al-Din, la intrarea în Deir al-Balah, în mijlocul Fâșiei Gaza”, a transmis organizația umanitară.
🚨Four members of the Palestine Red Crescent ambulance crews 🚑martyred due to the targeting by the occupation of an ambulance vehicle on Salah al-Din Street at the entrance of Deir al-Balah in the middle of the Gaza Strip.#NotATarget ❌#IHl#Gaza— PRCS (@PalestineRCS) January 10, 2024 
Motaz Azaiza, un fotojurnalist al Agenției Națiunilor Unite de Ajutorare și Lucrări pentru Refugiații Palestinieni (UNRWA), a scris pe X că Israelul a „bombardat” ambulanța care îi transporta pe cei patru lucrători din domeniul sănătății.
„Israelul tocmai a ucis 4 dintre colegii mei din Semiluna Roșie Palestiniană în timp ce își făceau treaba, bombardând ambulanța în care se aflau”, a afirmat fotojurnalistul.
10 ian. - Acum 4 zile10-01-2024O fetiță de 5 ani a murit din cauza rănilor, după ce un adăpost MSF din Khan Younis a fost bombardat
O fetiță în vârstă de 5 ani a fost ucisă după ce un adăpost al organizației Médecins San Frontières (MSF – Medici Fără Frontiere) din orașul Khan Younis, situat în sudul Fâșiei Gaza, a fost lovit de un „presupus obuz de tanc”, a anunțat MSF, într-un comunicat de presă, potrivit CNN.
MSF spune că nu poate confirma originea obuzului, însă „pare să fie similar cu cele folosite de tancurile israeliene”.
„Obuzul nu a explodat la impact, altfel, cel mai probabil, mult mai mulți membri ai personalului nostru și familiile lor ar fi fost uciși”, a declarat coordonatorul de proiecte MSF în Gaza, Thomas Lauvin.
Copila, care este membră a familiei personalului MSF, a fost operată după ce a fost grav rănită de obuz și a murit din cauza rănilor suferite, în ziua următoare, a precizat MSF.
Alte trei persoane au fost rănite ușor după ce obuzul a străpuns pereții adăpostului, care găzduiește peste o sută de angajați MSF și familiile acestora, potrivit organizației internaționale.
MSF a precizat că nu au primit ordine de evacuare pentru a părăsi adăpostul, deși au informat armata israeliană despre locația lor.
„Înainte de incident, MSF a notificat forțele israeliene că adăpostul din apropierea Spitalului European din Gaza găzduiește personalul MSF și familiile acestora”, scrie în comunicat.
MSF a contactat autoritățile israeliene pentru explicații suplimentare, a precizat organizația.
Întrebate despre incident, Forțele de Apărare ale Israelului (IDF) au declarat marți pentru CNN că „operează pentru a dezmembra capacitățile militare și administrative ale Hamas” și că IDF „respectă dreptul internațional și ia măsuri de precauție fezabile pentru a atenua daunele provocate civililor”.
Patru membri ai personalului MSF au fost uciși de la începutul războiului, precum și mai mulți membri ai familiilor lor, a precizat MSF.
Cel puțin 23.210 palestinieni au fost uciși în Gaza, inclusiv peste 10.000 de copii, începând din octombrie, a anunțat marți Ministerul Sănătății din Gaza, condus de Hamas.
10 ian. - Acum 4 zile10-01-2024Gantz: Hamas a pierdut deja controlul asupra unor mari părți din Fâșia Gaza
Ministrul Benny Gantz, membru al cabinetului israelian de război, a declarat miercuri că Hamas a pierdut deja controlul în mari părți din Fâșia Gaza și că recuperarea ostaticilor este o prioritate față de oricare alt obiectiv militar, scrie The Times of Israel.
„Reușitele IDF (armata israeliană, n.r.) continuă”, a declarat Gantz, în cadrul unei conferințe de presă la Tel Aviv. „În părți mari din Fâșie, Hamas nu mai deține efectiv controlul”, a adăugat el.
Gantz a mai spus că „trebuie să continuăm; dacă ne oprim acum, Hamas își va relua controlul”. El a precizat că „ne aflăm în plin proces de dezmembrare a infrastructurii teroriste”.
„Avem hotărâre și răbdare. Dușmanii noștri trebuie să știe că hotărârea noastră este nesfârșită”, a afirmat el.
Gantz a adăugat că „cel mai important lucru este recuperarea ostaticilor; aceasta este prioritară față de toate elementele de luptă”.
„Pentru ostatici, dacă mă puteți auzi, vreau să știți că facem tot ce putem pentru a vă aduce înapoi la cei dragi”, a spus ministrul israelian.
Întrebat despre un acord iminent, negociat de Qatar și Egipt, pentru eliberarea ostaticilor, Gantz a precizat: „Am auzit tot felul de zvonuri despre acorduri, dar întotdeauna există mișcare și activitate, iar de îndată ce va fi ceva pregătit vă vom informa.”
10 ian. - Acum 4 zile10-01-2024Abbas respinge, în timpul întâlnirii cu Blinken, orice propunere de relocare a palestinienilor din Gaza
Președintele Autorității Palestiniene, Mahmoud Abbas, a făcut apel la încetarea imediată a ostilităților și a respins orice încercare de relocare a palestinienilor din Gaza, în cadrul unei întâlniri cu secretarul de stat american Antony Blinken, la Ramallah, relatează agenția oficială de presă palestiniană WAFA, potrivit CNN.
Abbas a discutat despre importanța eforturilor pentru „oprirea agresiunii israeliene” împotriva palestinienilor din Gaza, Cisiordania și Ierusalim, precum și despre importanța „accelerării intrării ajutorului umanitar în Fâșia Gaza”, potrivit relatării WAFA.
Abbas a subliniat, de asemenea, declarațiile făcute de miniștri și oficiali israelieni care „cer expulzarea poporului palestinian de pe pământul lor” și a subliniat „respingerea completă de către guvernul său a strămutării oricărui cetățean palestinian” din Gaza sau Cisiordania.
Ministrul israelian de extremă-dreapta Bezalel Smotrich a pledat pentru plecarea palestinienilor din Gaza – afirmând, după criticile aduse declațiilor sale, că aceasta ar trebui să fie „voluntară” -, în timp ce președintele israelian Isaac Herzog a declarat duminică pentru NBC că strămutarea palestinienilor din Gaza nu este „în mod categoric, oficial și fără echivoc” poziția Israelului.
Abbas i-a mai spus lui Blinken că orice plan al guvernului israelian de a separa sau diviza Fâșia Gaza ar fi inacceptabil. El a spus că războiul trebuie să se încheie cu o soluție politică legitimată la nivel internațional, inclusiv crearea unui stat palestinian, care să fie pusă în aplicare.
Blinken, în cadrul întâlnirilor cu liderii guvernului israelian de marți, declarase că guvernul israelian trebuie să se îndrepte spre o soluție cu două state dacă dorește ajutorul partenerilor arabi din regiune pentru o securitate durabilă. De asemenea, el a subliniat că palestinienilor trebuie să li se permită să se întoarcă la casele lor din Gaza „de îndată ce condițiile permit” și nu trebuie să fie strămutați din enclavă.
10 ian. - Acum 4 zile10-01-2024Vehiculele trupelor israeliene au trecut peste cadavrul unui palestinian ucis într-un raid al armatei, arată imagini suprinse de camerele de supraveghere
Imaginile video surprinse de camerele de securitate înregistrate în fața unei case din orașul Tulkarm din Cisiordania ocupată arată cum vehiculele forțelor de securitate israeliene au trecut în mod repetat peste corpul unui palestinian împușcat în timpul unui raid al trupelor israeliene, scrie miercuri, 10 ianuarie, Reuters.
Poliția israeliană de frontieră afirmă că un vehicul a trecut „involuntar” peste cadavru după ce a venit să extragă forțele israeliene care, potrivit acesteia, au fost supuse unui tir intens, adăugând că incidentul este în curs de examinare.
Mai multe detalii: Mașinile forțelor israeliene, suprinse de camerele video cum trec, în mod repetat, peste cadavrul unui palestinian împușcat în Cisiordania
10 ian. - Acum 4 zile10-01-2024ONU: Refuzul Israelului de a permite intrarea ajutoarelor umanitare în Gaza lasă „zeci de mii de oameni” fără apă potabilă și medicamente
Respingerea de către Israel a ajutorului umanitar coordonat în Gaza blochează „în mod critic” eforturile grupurilor de protejare a drepturilor omului făcute pentru a reduce criza umanitară catastrofală din enclava palestiniană, unde bombardamentele israeliene au lăsat peste 2,2 milioane de oameni să se confruntă cu deshidratarea, foametea și bolile mortale, afirmă ONU, potrivit CNN.
Autoritățile israeliene au refuzat o misiune planificată de Biroul ONU pentru coordonarea afacerilor umanitare (OCHA) și de Organizația Mondială a Sănătății (OMS), misiune care urma să livreze provizii esențiale în nordul Fâșiei Gaza pe 8 ianuarie, a transmis marți OCHA.
Cele două agenții ale ONU au planificat misiuni pentru a distribui „provizii medicale urgente” la o farmacie din orașul Gaza și la spitalul Al-Awda din Jabalia, în nordul Gaza, precum și „combustibil vital” pentru instalațiile de apă și canalizare din regiune, potrivit unei actualizări a OCHA.
A fost al cincilea refuz al Israelului, începând din 26 decembrie, de a permite o misiune la farmacie și la spital, a precizat OCHA, adăugând că sanțiunile israeliene au lăsat cinci spitale din nordul Fâșiei Gaza fără acces la bunuri și echipamente medicale vitale.
În același timp, „refuzul continuu al livrării de combustibil către instalațiile de apă și canalizare lasă zeci de mii de persoane fără acces la apă curată și crește riscul de revărsare a apelor uzate, ceea ce sporește semnificativ riscul de răspândire a bolilor transmisibile”, scrie în comunicatul OCHA.
Un înalt oficial umanitar al ONU a avertizat anterior că privarea populației din Gaza de hrană, apă, asistență medicală și igienă „nu poate fi justificată”.
10 ian. - Acum 4 zile10-01-2024Blinken a discutat cu șeful Autorității Palestiniene despre eforturile pentru „diminuarea daunelor provocate civililor” în Gaza
Secretarul de stat al SUA, Antony Blinken, a discutat despre „eforturile în curs de desfășurare pentru a diminua daunele provocate civililor” și pentru a spori furnizarea de asistență umanitară în Gaza, în timpul unei întâlniri cu președintele Autorității Palestiniene, Mahmoud Abbas, a anunțat Departamentul de Stat al SUA, potrivit CNN.
Blinken s-a întâlnit miercuri cu Abbas în Cisiordania ocupată, în cadrul unei vizite de o săptămână în Orientul Mijlociu, cu scopul de a atenua tensiunile regionale.
Potrivit unei declarații a purtătorului de cuvânt al Departamentului de Stat, Matthew Miller, Națiunile Unite au numit-o pe Sigrid Kaag în funcția de coordonator umanitar principal și de reconstrucție pentru Fâșia Gaza, ca parte a acestor eforturi de reducere a daunelor provocate populației civile.
Bilanț în creștere: Atacurile israeliene asupra Fâșiei Gaza au ucis cel puțin 23.210 palestinieni după 7 octombrie și au rănit alți 59.167, potrivit Ministerului Sănătății condus de Hamas – mai mult de 1% din populația totală a enclavei, de 2,27 milioane de persoane, de dinainte de război.
În decembrie, serviciile de informații americane au dezvăluit că aproape jumătate din munițiile aer-sol pe care Israelul le-a folosit în Gaza au fost neghidate, în timp ce președintele american Joe Biden a declarat că sprijinul pentru campania militară a Israelului se va eroda din cauza „bombardamentelor fără discernământ”.
Atacurile neîncetate, la întâmplare, și creșterea victimelor civile au determinat avertismente din partea liderilor mondiali pentru ca Israelul să își schimbe strategia militară și să limiteze numărul civililor morți și răniți.
10 ian. - Acum 4 zile10-01-2024O delegație israeliană a mers la Cairo pentru noi discuții pentru un schimb de ostatici
O delegație israeliană a aterizat astăzi la Cairo pentru o nouă rundă de discuții cu Egiptul privind un posibil schimb de ostatici deținuți de Hamas cu prizonierii de securitate palestinieni din Israel, a declarat un oficial egiptean pentru Times of Israel.
Egiptul și Statele Unite au servit ca mediatori între Israel și Hamas. Se crede că 132 de ostatici luați de Hamas pe 7 octombrie sunt în Gaza – nu toți în viață – după ce 105 civili au fost eliberați din captivitatea Hamas în timpul unui armistițiu de o săptămână la sfârșitul lunii noiembrie. 
10 ian. - Acum 4 zile10-01-2024IDF efectuează noi lovituri asupra țintelor Hebollah din Liban
Armata israeliană susține că a efectuat lovituri aeriene asupra țintelor Hezbollah din sudul Libanului în această dimineață și peste noapte, transmite Times of Israel.
În Labbouneh, spun IDF, un avion de luptă a lovit o clădire militară și alte infrastructuri aparținând grupării teroriste cu puțin timp în urmă.
Peste noapte, un avion de luptă a lovit un complex militar Hezbollah din Kfarchouba, potrivit IDF.
10 ian. - Acum 4 zile10-01-2024Armata israeliană susține că a lovit peste 150 de ținte Hamas în ultima zi
IDF susține că trupele continuă să lupte împotriva Hamas în zona Khan Younis din sudul Gazei și Maghazi în centrul Fâșiei, cu lovituri efectuate împotriva a peste 150 de ținte aparținând grupării teroriste în ultima zi.
În Maghazi, IDF susține că trupele Brigăzii Golani au dirijat lovituri aeriene asupra numeroșilor agenți Hamas și au descoperit 15 puțuri de tunel.
În timpul unui raid asupra unui site Hamas din zonă, IDF susține că soldații Golani au găsit lansatoare de rachete, rachete, drone și explozibili.
Între timp, în Khan Younis, Divizia 98 a direcționat lovituri aeriene asupra a zeci agenți Hamas în zona lor de operațiuni, spune IDF.
10 ian. - Acum 5 zile10-01-2024Marina americană a doborât zeci de rachete şi drone lansate de rebelii houthi peste Marea Roșie
Marina SUA a doborât 21 de rachete și drone lansate de rebelii houthi din Yemen, potrivit unui comunicat al Comandamentului Central al SUA, într-unul dintre cele mai mari atacuri houthi care au avut loc în Marea Roșie în ultimele luni, transmite CNN.
Armata l-a numit un „atac complex” efectuat de militanții susținuți de Iran. Atacul a fost lansat în jurul orei 21:15 și a inclus 18 drone de atac unidirecțional, două rachete de croazieră antinavă și o rachetă balistică antinavă, a spus Comandamentul Central.
Atacul a fost lansat către căile maritime internaționale din sudul Mării Roșii, unde călătoreau „zeci” de nave comerciale, potrivit declarației. Nu au existat nave avariate în atac și nici victime.
10 ian. - Acum 5 zile10-01-2024Blinken spune că bilanțul victimelor în rândul civililor din Gaza este „mult prea mare”
Secretarul de stat american Antony Blinken a declarat marți, în timpul deplasării în Israel, că bilanțul zilnic de victime în rândul civililor din Gaza, în special al copiilor, este „mult prea mare”.
El a amintit de datele ONU care spun că 90% din populația teritoriului se confruntă cu o insecuritate alimentară acută și că aceasta are consecințe pe tot parcursul vieții pentru copii. În timpul întâlnirilor de astăzi cu liderii israelieni, el a subliniat că mai multe alimente, apă, medicamente și alte bunuri esențiale trebuie să intre în Gaza.
Israelul trebuie, de asemenea, „să facă tot ce poate pentru a înlătura orice obstacol” pentru ca ajutorul să intre în Gaza, a continuat el.
Cu toate acestea, Antony Blinken a precizat că sesizarea Curții Internaționale de Justiție de către Africa de Sud cu acuzații de genocid comis de Israel în Gaza doar „distrage atenția lumii”, iar acuzația de genocid împotriva Israelului este „inutilă”.
„Este deosebit de enervant, având în vedere că cei care atacă Israelul – Hamas, Hezbollah, Houthi – continuă să ceară deschis anihilarea Israelului și uciderea în masă a evreilor”, a subliniat el.
09 ian. - Acum 5 zile09-01-2024Israel confirmă că a ucis un comandant Hezbollah
Armata israeliană a anunțat că l-au ucis pe comandantul unității aeriene a Hezbollah din sudul Libanului, Ali Hussein Barji, într-un atac aerian desfășurat marți, potrivit The Guardian.
Purtătorul de cuvânt al armatei israeliene, Daniel Hagari, a declarat că acest comandant al Hezbollah a coordonat zeci de atacuri cu drone asupra Israelului.
Declarația armatei a venit după relatări conform cărora o lovitură israeliană în sudul Libanului a ucis un comandant de top al Hezbollah.



Urmărește-ne pe Google News










 

----------------------------------


Un candidat la alegerile din Pakistan a fost împușcat mortal, în timp ce își făcea campanie electorală din ușă în ușă 
Știri Externe
2024-01-10T19:48:48+02:00

Un candidat la alegerile generale din Pakistan a fost împușcat mortal miercuri, 10 ianuarie, în timp ce se afla în campanie electorală, a anunțat poliția, un incident care ar putea sublinia îngrijorarea liderilor politici cu privire la faptul că atacurile din ce în ce mai numeroase ale militanților ar putea amenința desfășurarea scrutinului din 8 februarie, relatează Reuters.



Nicio grupare nu a revendicat atacul care a ucis trei persoane, inclusiv pe Malik Kaleem Ullah, candidat independent înscris în cursa pentru obținerea unui loc în parlamentul local din provincia Khyber Pakhtunkhwa.
Șeful poliției din Waziristanul de Nord, Rohan Zaib Khan, a declarat pentru Reuters că Kaleem Ullah făcea campanie din ușă în ușă când a fost atacat.
Anterior în cursul zilei de miercuri, Mir Aslam Buledi, candidat la Adunarea Națională din partea Ligii Musulmane Nawaz din Pakistan (PML-N), din provincia sud-vestică Balochistan, a fost grav rănit într-un atac armat, a precizat, pentru Reuters, comisarul adjunct Hassan Jan Baloch.




Alegerile din această țară din Asia de Sud, care trece prin tulburări politice și economice, au fost programate pentru 8 februarie, după mai multe amânări. Săptămâna trecută, Senatul a adoptat o rezoluție fără caracter obligatoriu pentru a amâna și mai mult alegerile, invocând probleme de securitate și o iarnă grea în zonele nordice.
Militanții islamiști, care urmăresc să răstoarne guvernul și să instaleze propria lor versiune a legii islamice în această țară predominant musulmană de 241 de milioane de locuitori, și-au intensificat atacurile după revocarea, la sfârșitul anului 2022, a unui acord de încetare a focului încheiat cu guvernul.
Foto: Profimedia Images



Urmărește-ne pe Google News




----------------------------------


Război în Ucraina, ziua 686 | Zelenski cere sisteme moderne de apărare aeriană: „Ezitarea Occidentului îl ajută pe Putin” 
Știri Externe
2024-01-10T19:45:00+02:00

Ucrainei nu are în prezent capacitatea de a-și produce propriul sistem modern de apărare aeriană, lucru de care are nevoie disperată pentru a-și proteja cetățenii de atacurile rusești, a declarat președintele ucrainean Volodimir Zelenski la o conferință de presă comună cu președintele lituanian Gitanas Nauseda la Vilnius, pe 10 ianuarie. Zelenski a amintit de atacurile de amploare asupra Ucrainei de la sfârșitul lunii decembrie și începutul lunii, care au lovit „infrastructura civilă, oamenii, grădinițele”.



Relatarea Libertatea a războiului din Ucraina s-a mutat aici: LIVETEXT Război în Ucraina, ziua 687
10 ian. - Acum 4 zile10-01-2024UE a ajuns la un acord parțial privind noul pachet de sprijin pentru Ucraina
Ambasadorii UE au aprobat un „mandat parțial de negociere” cu privire la propunerea de a înființa Facilitatea pentru Ucraina, un nou instrument menit să sprijine eforturile de redresare și reformă ale Kievului, a anunțat Consiliul UE pe 10 ianuarie, citat de Kyiv Independent.
Facilitatea este menită să adune 50 de miliarde de euro din finanțarea pe termen lung a UE într-un singur instrument, asigurând un sprijin stabil pentru perioada 2024-2027.




Liderii UE nu au reușit până acum să aprobe finanțarea, întrucât Ungaria s-a opus în această chestiune în timpul unui summit din decembrie. Consiliul European este programat să se reunească și să discute problema pe 1 februarie.
Mandatul parțial de negociere păstrează cei trei piloni cheie ai Facilității pentru Ucraina.Printre acestea se numără un Plan pentru Ucraina, în care se așteaptă ca Kievul să-și prezinte planurile de redresare și modernizare, precum și eforturile sale de reformă pe calea spre integrarea în UE.




Guvernul ucrainean și-a prezentat planul spre aprobare de către Comisia Europeană la sfârșitul lunii decembrie 2023.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Un alt pilon prevedeă că UE se angajează să ofere ajutor financiar sub formă de „garanții bugetare și un amestec de granturi și împrumuturi de la instituții publice și private”.
Al treilea pilon al facilității cuprinde sprijinul tehnic și de altă natură pentru a sprijini reformele Ucrainei și alinierea la legislația UE.
Mandatul aprobat nu va avea impact asupra valorii fondurilor și ponderii granturilor și împrumuturilor acordate. Aceste cifre vor depinde de o revizuire pe termen mediu a bugetului UE pe termen lung pentru perioada 2021-2027.




Poziția parțială a Consiliului UE va servi drept temei pentru continuarea negocierilor între Parlamentul European. În urma acestor discuții, ambele instituții trebuie să adopte în mod oficial facilitatea.
10 ian. - Acum 4 zile10-01-2024Coreea de Sud: Ucraina este „loc de testare” pentru rachete nord-coreene
SUA și aliații săi au condamnat miercuri ceea ce au descris drept folosirea de către Rusia a rachetelor nord-coreene împotriva Ucrainei. Washingtonul a catalogat drept detestabilă această acțiune, iar Seul a numit Ucraina un loc de testare pentru rachetele cu capacitate nucleară ale Phenianului, relatează Reuters.




Vorbind la o sesiune a Consiliului de Securitate al ONU despre războiul de aproape doi ani declanșat de invazia Ucrainei de către Rusia, reprezentantul Rusiei a spus că Statele Unite par să răspândească informații „greșite”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Dar el nu a negat explicit că Rusia folosește arme nord-coreene, despre care adjunctul ambasadorului american la ONU, Robert Wood, și alți aliați ai SUA au spus că ar încălca rezoluțiile ONU.
„Este detestabil faptul că un membru permanent al Consiliului de Securitate al ONU încalcă în mod flagrant rezoluțiile Consiliului de a ataca un alt stat membru al ONU, încălcări care sporesc suferința poporului ucrainean, sprijină războiul brutal al Rusiei și subminează regimul global de neproliferare”, a spus Wood.




10 ian. - Acum 4 zile10-01-2024Volodimir Zelenski cere sisteme moderne de apărare aeriană
Ucrainei nu are în prezent capacitatea de a-și produce propriul sistem modern de apărare aeriană, lucru de care are nevoie disperată pentru a-și proteja cetățenii de atacurile rusești, a declarat președintele ucrainean Volodimir Zelenski la o conferință de presă comună cu președintele lituanian Gitanas Nauseda la Vilnius, pe 10 ianuarie, potrivit Kyiv Independent.
Zelenski a amintit de atacurile de amploare asupra Ucrainei de la sfârșitul lunii decembrie și începutul lunii, care au lovit „infrastructura civilă, oamenii, grădinițele”.




Potrivit lui Zelenski, Rusia a folosit 500 de rachete și drone în această serie de lovituri. Deși forțele de apărare aeriană au reușit să doboare în medie aproximativ 70% dintre ele, „din păcate, am pierdut oameni”.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Atacul din 29 decembrie a vizat orașe din toată Ucraina și a fost cel mai mare atac asupra civililor din Kiev de la începutul invaziei la scară largă, potrivit lu Vitali Klitschko, primarul capitalei. Peste 50 de persoane au fost ucise, iar peste 160 de persoane au fost rănite la nivel național.




Sistemele suficiente de apărare aeriană sunt, prin urmare, lucrul „numărul unu” care lipsește în Ucraina în acest moment, a spus Zelenski. „Putem lupta cu acest inamic cu tehnologie până când îi vom alunga de pe pământul nostru”.
10 ian. - Acum 4 zile10-01-2024Zeci de elevi au fost evacuați din orașul rus Belgorod
Zeci de elevi au fost evacuați miercuri din orașul rusesc de frontieră Belgorod, după o serie de atacuri mortale cu obuze ucrainene, a declarat guvernatorul regiunii, scrie The Kyiv Independent.




Aproximativ 300 de locuitori au părăsit deja Belgorodul, cea mai mare evacuare dintr-un oraș rusesc important de când Moscova a lansat ostilitățile împotriva Ucrainei în februarie 2022.
Primul grup de copii a părăsit Belgorodul pentru regiunea vecină Voronej, care se află mai departe de graniță, a declarat guvernatorul, Viaceslav Gladkov, pe Telegram.
Taberele au organizat un „program interesant de recreere și educație” pentru copii, care vor sta acolo timp de cel puțin 21 de zile, a precizat Gladkov.
Rusia a declarat marți că armata sa va face tot posibilul pentru a opri bombardamentele ucrainene asupra Belgorodului, la câteva zile după ce o serie de lovituri asupra orașului au ucis 25 de persoane.
10 ian. - Acum 4 zile10-01-2024Zelenski: Ezitarea Occidentului în a oferi ajutor Ucrainei îl ajută pe Putin
Președintele ucrainean, care se află în prezent în vizită la Vilnius a făcut comentariile în cadrul unei conferințe de presă cu omologul său lituanian Gitanas Nauseda. El a avertizat că orice întârziere în a oferi ajutor Kievului întărâtă Kremlinul, scrie The Kyiv Independent.
AFP relatează că Zelenski a avertizat că orice întârziere a ajutorului occidental acordat Kievului întărâtă Kremlinul, la aproape doi ani de la invazia Rusiei. El a spus:
„El [Putin] nu se va opri. El vrea să ne ocupe complet. Și, uneori, nesiguranța partenerilor în ceea ce privește ajutorul financiar și militar acordat Ucrainei nu face decât să sporească curajul și puterea Rusiei.
În plus, Zelenski a spus că Putin nu se va opri la Ucraina, ci va ataca și alți vecini dacă aliații nu își vor uni forțele pentru a-l opri.
Comentariile sale au fost făcute în contextul în care Ucraina se confruntă cu noi atacuri aeriene din partea Rusiei, ceea ce a determinat apeluri pentru mai mult sprijin pentru Kiev.
10 ian. - Acum 4 zile10-01-2024Sistemul de apărare antiaeriană promis de Canada nu a fost încă livrat Ucrainei
Premierul canadian Justin Trudeau a anunțat în ianuarie 2023 că țara sa va achiziționa un sistem național avansat de rachete sol-aer (NASAMS), fabricat în SUA, pentru Ucraina, dar acesta nu a fost încă livrat, a relatat presa canadiană, citată de The Kyiv Independent.
Sistemul, în valoare de 406 milioane de dolari, ar urma să „ajute Ucraina să își consolideze sistemele de apărare aeriană împotriva atacurilor aeriene distructive asupra siturilor militare, a infrastructurii civile critice și a centrelor de populație”, anunţa atunci ministerul canadian al Apărării. Confruntându-se cu o creștere a atacurilor rusești care coincide cu debutul iernii, Ucraina a încercat să își consolideze apărarea aeriană.
Potrivit CTV, Canada a plătit pentru sistemul în martie 2023, dar livrarea acestuia a fost amânată din motive necunoscute.
Președintele Volodimir Zelenski i-a mulțumit lui Trudeau pe Twitter, la 1 ianuarie 2024, pentru „furnizarea de sisteme și rachete NASAMS suplimentare”, dar nu a fost clar dacă se referea la cel promis în 2023.
Norvegia a anunțat pe 13 decembrie că va livra echipamente NASAMS suplimentare Ucrainei.
10 ian. - Acum 4 zile10-01-2024Majoritatea rușilor continuă să susțină războiul împotriva Ucrainei
Majoritate ruşilor, 63%, continuă să susțină războiul la scară largă împotriva Ucrainei, potrivit unui sondaj publicat de Centrul Național de Cercetare a Opiniei (Norc) din cadrul Universității din Chicago.
Potrivit Kyiv Independent, sondajul a constatat că 64% dintre ruși consideră că războiul împotriva Ucrainei este simptomatic pentru o „luptă civilizațională mai amplă între Rusia și Occident”.
Conform sursei citate, cifra reprezintă o ușoară scădere față de un sondaj realizat în luna noiembrie a anului trecut de organizația de sondare independentă rusă, The Levada Center, în care 75% dintre respondenți au declarat că susțin războiul.
De asemenea, 66% dintre respondenți au declarat că ar fi „mai probabil” să voteze la alegerile prezidenţiale cu Putin.
10 ian. - Acum 4 zile10-01-2024Rușii sunt în ofensivă de-a lungul întregului front din Ucraina
Armata rusă, după ce a preluat inițiativa în fața forțelor armate ucrainene în toamnă, continuă să încerce să profite de acest lucru. Forma operațiunii ofensive strategice din iarna lui 2024 este aceeași ca și în 2023: forțele armate ruse lansează multe atacuri mici de-a lungul întregului front, fără a concentra suficiente trupe nicăieri, pentru a câștiga o superioritate covârșitoare, scrie Meduza, portal independent media rusesc editat la Riga și care e una dintre sursele cele mai credibile și citate în legătură cu războiul din Ucraina și cu informațiile legate de Rusia.
Nu este surprinzător că nici unul dintre aceste atacuri nu a reușit încă să aducă vreun succes operațional. Toate ofensivele mici se blochează în apărarea ucraineană. Forțele Armate ale Ucrainei se află din când în când în situații de criză, dar până acum, în ciuda deficitului de muniție și trupe, rețin inamicul și chiar contraatacă. 
Ofensiva rusă a fost posibilă datorită avantajului mare, potrivit unor surse, de cinci ori mai mare, în cantitatea de muniție folosită. Expertul german în politici militare Ulrich Speck a scris că în vara lui 2023 rușii utilizau 5.000 de proiectile de artilerie pe zi, iar ucrainenii – 7.000, în vreme ce în acest moment ucrainenii mai folosesc doar 2.000, iar rușii trag 10.000 de proiectile zilnic.
Mai multe detalii: Rușii sunt în ofensivă de-a lungul întregului front din Ucraina: „Aproape întotdeauna după același scenariu și aproape peste tot fără prea mult succes”
10 ian. - Acum 4 zile10-01-2024Iranul oferă Rusiei o nouă dronă care poate ţinti sistemele britanice şi americane folosite de ucraineni
Iranul a dezvoltat o nouă dronă de atac pentru războiul Rusiei din Ucraina și pare aproape de a furniza Moscovei rachete sol-sol, a afirmat o sursă informată din domeniul securității, transmite Sky News.
Şahed-107 a fost descris ca fiind un vehicul aerian fără pilot la bord (UAV) „exploziv și de recunoaștere”, posibil echipat cu tehnologie pentru a căuta ținte de mare valoare pe câmpul de luptă, cum ar fi sistemele britanice și americane de rachete cu lansare multiplă folosite de forțele ucrainene.
Potrivit sursei citate de Sky News, este posibil ca „câteva unități” ale dronei special concepute să fi fost oferite Rusiei în cadrul unei tranzacții estimate la peste 2 milioane de dolari.
Acest lucru reflectă „activitatea semnificativă de proiectare a forței în care Iranul este implicat pentru a sprijini interesele Rusiei în ceea ce privește Ucraina”, a spus sursa.
10 ian. - Acum 4 zile10-01-2024Ucrainenii îi cer lui Zelenski să onoreze soldații căzuți la datorie
În ultimele săptămâni au apărut aproape zilnic petiții care îi cer lui Volodimir Zelenski să ofere distincții de Erou al Ucrainei soldaților căzuți la datorie, relatează Sky News.
Din 2015, petițiile au fost folosite ca platformă pentru apeluri populare adresate președintelui ucrainean.
Dar ele au căpătat un nou rol în timpul războiului, familiile soldaților uciși în luptă folosindu-le pentru a le cere să fie onorate cu cea mai înaltă distincție militară.
De la începutul războiului au fost depuse aproximativ 2.000 de petiții. Deși guvernul ucrainean nu își dezvăluie pierderile, serviciile de informații occidentale au estimat că zeci de mii de soldați ucraineni au fost uciși.
Mai puțin de 400 de militari au fost numiți Eroi ai Ucrainei de la începutul războiului, mulți dintre ei post mortem.
10 ian. - Acum 4 zile10-01-2024Rusia va începe producția unei bombe cu dispersie
Rusia intenționează să înceapă producția în serie a unui nou tip de „bombă cu dispersie”, capabilă să reziste la bruiaje și la detectarea radarului, transmite Sky News.
Bomba Drel ar fi capabilă să planeze independent spre o țintă, ceea ce înseamnă că poate fi lansată la o distanță mai mare, a declarat agenția de știri de stat TASS, care a citat un reprezentant al conglomeratului de stat de apărare Rostec.
Drel este conceput pentru a distruge vehicule blindate, stații radar terestre, centre de control ale centralelor electrice și sisteme de rachete antiaeriene, a precizat TASS.
Analiștii militari au declarat pentru Reuters că este, de asemenea, rezistent la bruiaj și la detectarea radarului, ceea ce îl face dificil de distrus.
„Până în prezent, produsul a trecut toate tipurile de teste”, a declarat agenției un reprezentant anonim de la Rostec, adăugând că informațiile despre utilizarea lor în Ucraina sunt confidențiale.
„Producția primului lot al bombei aeriene Drel este planificată pentru 2024”.
Surse rusești și occidentale au declarat pentru Reuters că Drel este un tip de bombă cu dispersie – a cărei utilizare este interzisă de peste 100 de țări, deoarece eliberează un număr mare de bombe mai mici care pot ucide în masă.
Cele care nu reușesc să explodeze pot reprezenta un pericol timp de zeci de ani.
TASS a precizat că, dacă elementul distructiv al bombei Drel nu funcționează asupra unei anumite ținte, aceasta se va autodistruge după un anumit timp și „nu va reprezenta un pericol pentru populație după încetarea ostilităților”.
10 ian. - Acum 4 zile10-01-2024Ucraina produce mai multe drone decât poate cumpăra statul în prezent
Producătorii ucraineni au crescut producţia de vehicule aeriene fără pilot (UAV) în măsura în care bugetele actuale de achiziţii de drone ale Kievului nu sunt suficiente pentru a cumpăra tot ceea ce este produs, a declarat marţi ministrul ucrainean al Tehnologiei, informează News.ro, care citează Reuters.
Mihailo Fedorov, un viceprim-ministru care se ocupă şi de brieful digital, a susţinut încă de la început utilizarea dronelor pentru a lupta împotriva invaziei ruse.
„Începând de astăzi, piaţa a accelerat mult mai repede decât suma de bani pentru cumpărarea tuturor UAV-urilor. De aceea, trebuie să creştem finanţarea şi să deschidem în continuare pieţele, astfel încât preţurile să scadă datorită concurenţei şi să înceapă localizarea părţii (producţia)”, a declarat Fedorov pentru televiziunea naţională ucraineană”, a spus el.
UAV-urile au fost utilizate pe scară largă atât de Ucraina, cât şi de Rusia, în războiul din ultimele 22 de luni, oferind armatelor o imagine constantă a cerului şi permiţându-le să distrugă ţinte de sute de ori mai valoroase decât drona, cum ar fi sistemele de apărare aeriană şi radarele avansate.
Potrivit ministrului, acum există aproximativ 200 de companii în Ucraina care produc drone, iar aproximativ 70 de firme locale au semnat acum contracte pentru furnizarea de drone către stat.
10 ian. - Acum 4 zile10-01-2024ISW: Presa rusă încearcă să semene instabilitate politică în Republica Moldova
Presa de stat rusă continuă să încurajeze separatiștii pro-ruși din Moldova, posibil în încercarea de a semăna instabilitate politică și divizare, scrie Institutul pentru Studiul Războiului, potrivit The Kyiv Independent.
Vadim Krasnoselski, președintele republicii separatiste Transnistria, susținută de Rusia, a declarat reporterilor de la agenția media de stat rusă TASS că „militarizarea” sporită a Republicii Moldova amenință Transnistria.
În ultimul an, guvernul Republicii Moldova și-a mărit bugetul militar, a participat la exerciții comune cu NATO și a primit provizii militare de la statele europene pentru a se proteja de noi incursiuni militare din partea Rusiei.
„Atunci când vecinul nostru, cu care există un conflict nerezolvat de peste 30 de ani și care a atacat perfid orașele noastre pașnice în trecut, se întrece brusc să se înarmeze, în mod natural, aceasta este o amenințare”, a declarat Krasnoselsky.
Transnistria este o regiune separatistă recunoscută la nivel internațional ca parte a Republicii Moldova. Trupele rusești au ocupat Transnistria de la începutul anilor 1990, când Rusia a invadat regiunea sub pretextul protejării etnicilor ruși.
Krasnoselski a respins, de asemenea, ideea că Moldova și-ar putea spori capacitățile militare pentru a se apăra de Rusia. De asemenea, el a afirmat că Moldova „urmează în mod constant calea escaladării”, iar guvernul moldovean „poartă responsabilitatea pentru consecințele inevitabile ulterioare”.
Într-o evaluare anterioară, ISW a stabilit că Rusia modelează încet un spațiu informațional menit să destabilizeze Moldova și să justifice orice campanii viitoare prin prezentarea Rusiei ca un protector al „vorbitorilor de limbă rusă amenințați” din Moldova. Această abordare este aproape identică cu narațiunile construite de Rusia pentru a justifica invazia la scară largă a Ucrainei.
10 ian. - Acum 5 zile10-01-2024Volodimir Zelenski: Mulţumesc României pentru nivelul de coperare atins
Preşedintele Volodimir Zelenski a cerut, marţi seara, noi măsuri globale împotriva celor care ajută Rusia, dând asigurări că sunt semne că sancţiunile occidentale funcţionează, întrucât există „dovezi clare” ale unei încetiniri a industriei ruseşti de apărare. Liderul de la Kiev a amintit de discuţia purtată cu preşedintele României, Klaus Iohannis, mulţumind încă o dată pentru nivelul de cooperare atins, relatează News.ro.
Preşedintele Volodimir Zelenski şi-a concentrat discursul către naţiune de marţi seara pe măsurile şi obiectivele urmărite de Ucraina pentru a face faţă unei noi ierni de atacuri din partea Rusiei şi aparentei crize în ceea ce priveşte ajutorul internaţional primit de Kiev, dând asigurări că „în ciuda tuturor problemelor din lume”, o abordare „atentă şi precisă” a fiecărei nevoi şi a fiecărei oportunităţi poate oferi Ucrainei tot ceea ce are nevoie să se apere. 
El a spus că a avut marţi o reuniune specială cu toţi comandanţii şi şefii de operaţiuni majore, pentru a examina necesităţile şi priorităţile. „Împreună cu Statul Major General, Ministerul Apărării, Ministerul Industriilor Strategice şi Ministerul Transformării Digitale, am analizat în detaliu aprovizionarea cu obuze şi drone, distribuţia între brigăzi şi unităţi, necesităţile zilnice, costurile reale. Principalul lucru este că toată logistica trebuie să devină mai rapidă”, a subliniat Zelenski.
Mai multe detalii: Volodimir Zelenski: Mulţumesc României pentru nivelul de coperare atins
10 ian. - Acum 5 zile10-01-2024Regiunea Sumî, vizată de un atac al armatei ruse
Forțele rusești au bombardat nouă comunități din regiunea Sumî pe 9 ianuarie, avariind locuințe și un centru cultural local, a raportat administrația militară din regiune, citată de The Kyiv Independent. 
Pe parcursul zilei, 21 de atacuri au provocat 74 de explozii în regiunea Sumî. Armata rusă a vizat comunitățile Krasnopillia, Velyka Pysarivka, Myropillia, Bilopillia, Seredyna-Buda, Svesy, Znob-Novhorodske, Novoslobidske și Esman cu atacuri de mortier și artilerie, în timp ce a aruncat mine asupra unei așezări.
În Krasnopillia, o dronă de tip Şahed a avariat un centru cultural local, a doborât liniile de alimentare cu energie electrică și a provocat pagube la casele din zonă. 
Orașul Bilopillia, cu o populație de aproximativ 16.000 de locuitori, a cunoscut cele mai intense atacuri, cu 25 de explozii înregistrate în zonă. 
09 ian. - Acum 5 zile09-01-2024Atac cu drone Șahed asupra unui sat din regiunea Sumî, anunță administrația militară ucraineană
Trupele ruse au atacat cu drone Șahed satul Krasnopil din regiunea Sumî. „Au lovit Casa de Cultură locală. Casele particulare și liniile electrice au fost avariate. Toate serviciile de urgență se află la fața locului”, a transmis administrația militară regională, pe Facebook, informează Ukrainska Pravda.
Informațiile despre posibilie victime sunt în curs de clarificare.
09 ian. - Acum 5 zile09-01-2024Alertă aeriană de atacuri rusești cu arme balistice în trei regiuni din Ucraina
O alertă aeriană a fost anunțată, începând cu ora locală 18.40, aceeași în România, în regiunile Dnipropetrovsk, Zaporojie și Harkov. „Atenție! Regiunile sunt sub amenințarea utilizării armelor balistice!”, au transmis Forțele Aeriene ucrainene, citate de Obozrevatel. Cetăţenii au fost îndemnaţi să nu ignore pericolul şi să se adăpostească.
În ultimele 24 de ore, au avut loc 67 de lupte. În total, „inamicul a lansat 55 de rachete și a efectuat 22 de lovituri aeriene. Ca urmare a atacurilor teroriste, au fost raportate victime civile, precum și distrugeri ale infrastructurii civile”, a notat Statul Major ucrainean, în raportul zilnic prezentat de agenția Ukrinform.
Aproximativ 130 de așezări din regiunile Cernihiv, Sumî, Harkov, Luhansk, Donețk, Zaporojie, Dnipropetrovsk, Herson și Mikolaiv au fost sub focul artileriei ruse.
09 ian. - Acum 5 zile09-01-2024Nivelul de radiații la centrala nucleară din Kurciatov este normal, după ce o dronă ucraineană a fost doborâtă în apropiere
Nivelul de radiații la centrala nucleară din Kurciatov, regiunea Kursk, este „normal”, după o dronă ucraineană a fost doborâtă în afara orașului, transmite agenția de stat RIA Novosti, preluând Agenția Federală Medicală și Biologică din Rusia.
Anterior, Ministerul rus al Apărării raportase că patru UAV-uri au fost doborâte peste regiune.
09 ian. - Acum 5 zile09-01-2024Zelenski a convocat o ședință a Cartierului General: „Facem totul pentru a le oferi soldaților tot ce au nevoie”
Președintele Ucrainei a ținut o ședință a Cartierului General, la care au fost prezenți comandanții direcțiilor și operațiunilor principale, relatează TSN.
Cu șefii Marelui Stat Major, Ministerului Apărării, Ministerului Industriei Strategice și Ministerul Informațiilor și Comunicațiilor, Zelenski a discutat în detaliu „tema asigurarea frontului cu obuze și drone. Costuri reale, nevoi zilnice, distribuție între unități”, a menționat acesta, pe Telegram.
Zelensyi a spus că „au fost sistematizate contractele actuale și viitoare, ajutor de la parteneri, producție proprie, inclusiv deschiderea de noi linii”
„Facem totul pentru a le oferi soldaților tot ce au nevoie pentru a-și îndeplini sarcinile”, a adăugat Zelenski.
„Am analizat ultimele lovituri rusești și eficiența Forțelor Aeriene. Am convenit asupra următorilor noștri pași pentru a consolida protecția orașelor, comunităților, întreprinderilor și infrastructurii critice”, a rezumat liderul de la Kiev.
09 ian. - Acum 5 zile09-01-2024Rușii au lovit Herson, explozii în mai multe zone ale orașului
Armata rusă a lovit Hersonul, „de mai multe ori cu diferite tipuri de arme. S-au auzit explozii în diferite zone ale orașului”, a relatat Roman Mrociko, șeful administrației militare regionale, citat de Ukrainska Pravda.
Ca urmare a bombardamentelor recente, p clădire a unui unității spital a fost avariată.
09 ian. - Acum 5 zile09-01-2024Kuleba: Totatul activelor rusești pot acoperi 80% din nevoile de reconstrucție ale ucraienei
Suma totală a activelor rusești înghețate poate acoperi peste 80% din cererea de recuperare a Ucrainei, a declarat ministrul de externe Dmitro Kuleba într-un interviu acordat ziarului spaniol El Pais publicat pe 8 ianuarie.
Aproximativ 300 de miliarde de dolari din activele băncii centrale rusești au fost înghețate în Occident după ce Rusia a lansat invazia la scară largă a Ucrainei. 
Aliații Kievului discută de luni de zile cum să găsească o modalitate legală de a confisca fondurile care ar putea fi direcționate către eforturile de război și de reconstrucție ale Ucrainei.
Astfel de discuții între oficialii americani și europeni s-ar fi intensificat în ultimele săptămâni, președintele american Joe Biden solicitând ca o strategie să fie gata până la 24 februarie 2024, dată la care se vor împlini doi ani de la începutul războiului total.
În interviul din El Pais, Kuleba și-a exprimat încrederea că Ucraina va primi fonduri din activele rusești înghețate.
„Și există suficiente active înghețate pentru a aborda reconstrucția Ucrainei… Putem reconstrui școli, spitale și infrastructură pe cheltuiala țării care le-a distrus.”



Urmărește-ne pe Google News










 

----------------------------------


Situaţia umanitară din Fâşia Gaza este „de nedescris”, avertizează OMS. Doar 15 spitale mai funcționează, oamenii stau la cozi pentru pâine și apă 
Știri Externe
2024-01-10T19:28:33+02:00

Situaţia umanitară din Fâşia Gaza este „de nedescris” şi distribuirea ajutorului se confruntă cu obstacole „aproape insurmontabile”, a denunţat miercuri, 10 ianuarie, directorul general al Organizaţiei Mondiale a Sănătăţii (OMS), după luni de bombardamente și atacuri neîncetate ale armatei israeliene, scrie Agerpres, preluând AFP.



„Oamenii stau la cozi cu orele pentru a obţine o cantitate mică de apă, care nu este poate curată, sau pâine, care de una singură nu este suficient de nutritivă”, şi-a exprimat dezolarea Tedros Adhanom Ghebreyesus, șeful OMS, în timpul unei conferinţe de presă susținute la Geneva.
„Doar 15 spitale funcţionează, chiar şi parţial. Lipsa de apă potabilă şi salubrizare şi condiţiile de viaţă suprapopulate creează mediul ideal pentru propagarea bolilor”, a atenţionat el.
OMS cere Israelului să autorizeze accesul ajutoarelor umanitare în Gaza




Tedros Adhanom Ghebreyesus a lansat din nou un apel la o încetare imediată a focului sau cel puţin la punerea în aplicare a unor culoare umanitare securizate, care ar permite distribuirea mai amplă a ajutorului pe teritoriul palestinian.
Nordul enclavei palestiniene, unde s-au concentrat bombardamentele şi luptele în primele săptămâni ale războiului dintre Israel şi mişcarea islamistă Hamas, nu este accesibil pentru misiuni ale OMS din 26 decembrie.
Şapte misiuni au trebuit să fie anulate din cauza lipsei unei asigurări suficiente că aceste convoaie nu vor fi vizate.





Pe plan mai larg, „furnizarea ajutorului umanitar în Gaza continuă să se lovească de provocări aproape insurmontabile: severe restricţii de deplasare din cauza bombardamentelor, penuria de carburant şi comunicaţiile perturbate împiedică OMS şi partenerii săi să ajungă la cei care au nevoie de el”, a afirmat Tedros Adhanom Ghebreyesus.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Noi avem proviziile, echipele şi planurile în vigoare. Ceea ce noi nu avem este accesul”, a insistat șeful OMS, cerând Israelului să „dea autorizarea de a livra ajutor umanitar”.




Războiul a fost declanşat de asaltul din 7 octombrie al mişcării islamiste palestiniene Hamas pe teritoriul israelian, atac care s-a soldat cu circa 1.140 de morţi, majoritatea civili.
Drept represalii, Israelul a jurat că va „distruge” gruparea Hamas, aflată la putere în Fâşia Gaza, şi a lansat o ofensivă în acest teritoriu palestinian, ofensivă care a făcut cel puţin 23.357 de morţi, majoritatea femei, adolescenţi şi copii, potrivit bilanţului de miercuri al Ministerului Sănătăţii, controlat de Hamas.




Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Israel și Hamas



Urmărește-ne pe Google News




----------------------------------


Un bărbat a fost săltat de polițiști și dus direct la închisoare cum a coborât din avion pe aeroportul din Satu Mare 
Știri România
2024-01-10T19:24:43+02:00

Bărbatul, în vârstă de 35 de ani, originar din județul Sălaj, a fost arestat, marți, pe aeroportul din Satu Mare, după ce primise o condamnare la închisoare cu executare pentru că a condus fără permis, informează Portal SM.



Bărbatul a venit în România, marți după-amiază cu o cursă din Luton, Marea Britanie. Cum a coborât din avion, acesta a fost identificat și preluat de polițiști, care l-au dus în Penitenciarul Satu Mare.
„La data de 9 ianuarie, polițiștii din cadrul Biroului Județean de Poliție Transporturi Satu Mare au pus în aplicare un mandat de executare a pedepsei cu închisoarea, emis de Judecătoria Jibou, pe numele unui bărbat de 35 de ani, din județul Sălaj”, a transmis IPJ Satu Mare.




Bărbatul a primit o condamnare la 2 ani și 4 luni de închisoare cu executare pentru săvârșirea infracțiunii de conducere fără permis.



Urmărește-ne pe Google News




----------------------------------


„Dacă iau notă proastă, îi împușc pe toți!”. Mesajul șocant al unui elev de 16 ani din Cehia, trimis pe grupul de WhatsApp 
Știri Externe
2024-01-10T19:16:22+02:00

Adolescentul de 16 ani a amenințat, pe un grup de WhatsApp, că dacă va lua o notă proastă, va „veni și va împușca toți profesorii”. Poliția a intrat pe fir și elevul, care învață la o școală din Karlovy Vary, nord-vestul Cehiei, este cercetat penal sub suspiciunea săvârșirii infracțiunii de amenințări periculoase, relatează Blesk.



Vineri, 5 ianuarie, la două săptămâni de la atacul armat de la Facultatea de Filosofie din Praga, unde un student de 24 de ani a împușcat mortal 14 persoane și a rănit alte 25, apoi s-a sinucis, un elev de 16 ani de la una dintre școlile din Karlovy Vary a amenințat că-și ucide profesorii.
Adolescentul a trimis un mesaj înfiorător colegilor de clasă și profesorilor, pe grupul de WhatsApp al școlii. „Dacă iau o notă proastă, îi împușc pe toți!”.
Cazul a intrat în atenția polițiștilor. „Ofițerii au început ulterior cercetările, sub suspiciunea săvârșirii infracțiunii de amenințări periculoase”, a declarat Jakub Kopřiva, purtătorul de cuvânt al poliției din regiune.




Potrivit poliției, au mai fost cazuri de persoane care îl aprobă și pretind că îl vor copia pe asasinul de la facultatea din Praga.
În aceeași zi în care a avut loc atacul la Facultatea de Filosofie, pe 21 decembrie, un tânăr de 19 ani din Sokolovsk a scris, pe Facebook, propoziția „Acum e rândul meu” și a adăugat o poză cu o armă de airsoft.
Iar pe 4 ianuarie, un tânăr și-a amenințat colegii de clasă că, dacă nu i se restituie banii pentru balul de absolvire „se va repeta situația de la Universitatea din Praga”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Până acum, poliția a înregistrat 165 de fapte legate de tragicul atac de la facultatea din Praga. „Procedurile penale au fost inițiate în 93 de cazuri, 12 dintre ele au fost finalizate”, a declarat adjunctul poliției cehe, Tomáš Kubík.
Potrivit acestuia, cele mai frecvente fapte sunt încuviințarea unei fapte penale (34 de cazuri) și amenințările periculoase (29), urmate de violențe împotriva unui grup de locuitori și persoane și difuzarea unui mesaj de alarmă.
Foto: cu caracter ilustrativ: Facebook Policie České republiky



Urmărește-ne pe Google News




----------------------------------


Coreea de Sud pune capăt comerţului cu carne de câine, văzut ca un „capitol mizerabil al istoriei țării” 
Știri Externe
2024-01-10T19:03:45+02:00

Parlamentul din Coreea de Sud a adoptat un proiect de lege care interzice comerţul cu carne de câine, o practică tradiţională pe care activiştii au numit-o de mult timp o ruşine pentru ţară, informează AFP, potrivit Agerpres.



Adunarea Naţională a Coreei de Sud a votat marți, 9 ianuarie, în favoarea proiectului de lege (208 voturi pentru, nici unul împotrivă), care va intra în vigoare în 2027, după o perioadă de graţie de trei ani.
Creşterea, vânzarea şi sacrificarea câinilor pentru consum vor fi pedepsite cu până la trei ani de închisoare şi cu o amendă de 30 de milioane de woni (20.800 de euro).
„Capitol mizerabil al istoriei noastre”
Activiştii au salutat adoptarea proiectului de lege. „Astăzi, legiuitorii noştri au acţionat decisiv pentru a face ca acest lucru să devină realitate”, a declarat JungAh Chae, directoare executivă pentru Coreea de Sud a Humane Society International.




Eating and selling dog meat is to become illegal in South Korea as of 2027 amid growing calls to ban the practice. pic.twitter.com/tfyFHjm0QA— DW News (@dwnews) January 10, 2024 
„Sunt încântată că Coreea de Sud poate închide acum acest capitol mizerabil al istoriei noastre şi se poate deschide unui viitor care respectă câinii”, a adăugat ea.
1 milion de câini, uciși anual
Carnea de câine a fost mult timp o parte a bucătăriei sud-coreene şi se crede că, altădată, până la un milion de câini erau ucişi în fiecare an pentru hrană, dar consumul a scăzut brusc în ultimii ani, deoarece tot mai mulţi coreeni adoptă animale de companie.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Încercările anterioare de interzicere au fost întâmpinate cu o opoziţie acerbă din partea crescătorilor de câini destinaţi consumului.
Legea prevede compensaţii, astfel încât companiile să poată renunţa la acest comerţ.
Conform cifrelor oficiale, aproximativ 1.100 de ferme canine cresc sute de mii de câini în fiecare an, care sunt serviţi în restaurante din întreaga ţară.
Foto: Profimedia Images



Urmărește-ne pe Google News




----------------------------------


O tânără din Austria a cerut sprijinul unui grup de cetățeni pentru a decide cum să împartă averea de milioane de euro pe care a moștenit-o 
Știri Externe
2024-01-10T18:58:44+02:00

Marlene Engelhorn, o tânără cu dublă cetățenie germano-austriacă în vârstă 31 de ani și care locuiește la Viena, vrea ca 50 de austrieci să stabilească cum ar trebui redistribuite 25 de milioane de euro din moștenirea ei, relatează BBC.



„Am moștenit o avere și, prin urmare, putere, fără să fi făcut nimic pentru ea”, motivează Engelhorn decizia de a împărți averea moștenită. „Statul nici măcar nu impune taxe pe ea”.
Austria a abolit impozitul pe moștenire în 2008, una dintre puținele țări europene care nu impun impozit pe moștenire sau taxe de deces.
Marlene este descendentă a lui Friedrich Engelhorn, fondatorul companiei farmaceutice germane BASF. Ea a moștenit milioane de euro când bunica ei a murit în septembrie 2022. Averea lui Traudl Engelhorn-Vechiatto a fost estimată de revista americană Forbes la 3,8 miliarde de euro. Chiar înainte de a muri, nepoata ei declarase că vrea să împartă aproximativ 90% din moștenirea ei.




Cum a fost selectat consiliul
Miercuri, 10.000 de invitații care vizează cetățeni austrieci selectați aleatoriu au început să sosească în cutiile poștale în Austria. Cei care doresc să participe la inițiativa lui Engelhorn, cunoscută sub numele de „Consiliul Bun pentru Redistribuție”, se pot înscrie online sau telefonic. Din acel eșantion inițial de 10.000 de austrieci cu vârsta peste 16 ani, vor fi alese 50 de persoane, cu 15 membri supleanți selectați în caz că cineva se retrage pe parcurs.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Dacă politicienii nu își fac treaba și nu redistribuie, atunci trebuie să-mi redistribui eu însămi averea”, a explicat ea. „Mulți oameni se luptă să obțină un loc de muncă cu normă întreagă și plătesc impozite pentru fiecare euro pe care îl câștigă prin muncă. Văd asta ca pe un eșec al politicii, iar dacă politica eșuează, atunci cetățenii trebuie să se ocupe ei înșiși”.
Christoph Hofinger, directorul general al Institutului Foresight care susține inițiativa, a declarat că consiliul de redistribuire a banilor va fi format din 50 de persoane „din toate grupele de vârstă, state federale, clase sociale și medii”. Grupului i se va cere să „contribuie cu ideile lor pentru a dezvolta în comun soluții în interesul societății în ansamblu”, a spus el.




Aceștia vor lua parte la o serie de întâlniri care vor avea loc la Salzburg cu academicieni și organizații ale societății civile din martie până în iunie anul acesta.
„Îmi pun bunurile la dispoziția acestor 50 de oameni”
Organizatorii spun că întâlnirile vor fi fără bariere, cu servicii de îngrijire a copiilor și traducători disponibili dacă este necesar. Costurile de călătorie vor fi acoperite, iar participanții vor primi 1.200 de euro pentru fiecare weekend la care participă.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Marlene Engelhorn consideră că întâlnirile lor vor fi un „serviciu pentru democrație” și, prin urmare, ar trebui să fie compensați corespunzător pentru asta. „Nu am drept de veto”, a spus ea: „Îmi pun bunurile la dispoziția acestor 50 de oameni și îmi pun încrederea în ei”.
Dacă nu pot veni cu o decizie „susținută pe scară largă” cu privire la ce să facă cu banii, atunci banii îi revin înapoi tinerei Engelhorn.
Nu este clar exact ce proporție din moștenirea ei este dăruită, deși în 2021, ea a spus că a vrut să dea cel puțin 90% pentru că nu a făcut nimic pentru a o obține și doar a lovit norocul la o „loterie a nașterii”. Echipa ei nu a confirmat cât de mult va păstra din moștenire, deși a spus că își păstrează un fel de tampon financiar.



Urmărește-ne pe Google News




----------------------------------


Acte necesare când cumperi un apartament în 2024. La ce să fii atent 
Știri România
2024-01-10T18:31:58+02:00

Acte necesare când cumperi un apartament în 2024. Pe lângă lista cu documente, atunci când vrei să cumperi un apartament e bine să fii atent și la alte mici detalii destul de importante.




Cuprins:
Acte necesare când cumperi un apartament în 2024Acte necesare când cumperi un apartament, în 2024, prin credit bancarCumpărare apartament prin programul Prima CasăLa ce să fii atent când cumperi un apartament nouCe taxe plătești atunci când cumperi un apartament
Cumpărarea unui apartament este o achiziție serioasă și este bine să vă asigurați că toate actele necesare acestei tranzacții sunt în regulă. 
Un contract de vânzare-cumpărare pentru un apartament sau pentru o casă se poate încheia în 3-4 zile în regim normal sau în 2 zile în regim de urgență. Acesta poate fi încheiat la orice notar public din România.
Acte necesare când cumperi un apartament în 2024
Atunci când cumperi un apartament, responsabilitatea prezentării actelor necesare îi revine vânzătorului. Acesta trebuie să aibă următoarele acte la notar, pentru a încheia actul de vânzare-cumpărare a locuinței:





actul de proprietate.
certificat de atestare fiscală – se obține de la Administrația Fiscală unde se plătește impozitul anual. Acesta se eliberează în 3 zile și este valabil doar pe perioada lunii în care a fost emis.
documentație cadastrală: cadastru și intabulare. Termenul de eliberare este de 18 zile lucrătoare 
extras de carte funciară – se obține de biroul notarial de la Oficiul de Cadastru şi Publicitate Imobiliară, la cererea scrisă a celui care vinde apartamentul. Este valabil pe o perioadă de 10 zile lucrătoare de la data înregistrării 
certificat de performanță energetică – se obține de către vânzător la un auditor energetic pentru clădiri, atestat de Ministerul Dezvoltării Regionale şi Administraţiei Publice şi care îşi desfăşoară activitatea ca persoană fizică autorizată. Se eliberează, în general, în 24-48 de ore și are o valabilitate de 10 ani 
ultimele facturi de la utilități și dovada plății acestora, 
 adeverință eliberată de asociația de proprietari.








Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Chiar dacă adeverința de la asociația de proprietarii este doar un detaliu și, de multe ori, se întâmplă ca notarul să nici nu o ceară, ea este importantă pentru a vă asigura că persoana de la care cumpărați apartamentul nu are restanțe de plată. 
VEZI GALERIA  FOTOPOZA 1 / 3




Acte necesare când cumperi un apartament, în 2024, prin credit bancar
Atunci când vreți să cumpărați un apartament prin credit bancar, fiind vorba de un credit ipotecar, banca se va asigura că toată documentația apartamentului pe care îl cumpărați este în regulă. De obicei, banca cere următoarele acte pentru un credit ipotecar:

Acte de identitate (al solicitantului, ale membrilor familiei şi, după caz, ale altor persoane care participă cu veniturile lor la credit, denumite coplătitori)
Certificat de căsătorie sau hotărâre de divorţ, dacă este cazul (copie)
Documente care atestă realizarea de venituri
Documente privind alte credite/carduri de credit/overdraft pe care le ai la alte bănci, dacă este cazul 
Precontractul de vânzare-cumpărare a imobilului
Actul de proprietate asupra imobilului ce face obiectul vânzării (copie)
Declaraţia pe proprie răspundere a vânzătorului, conform Legii 10/2001, că bunurile imobiliare respective nu sunt revendicate şi că nu există litigii în legătură cu acestea
Extrase din documentaţia cadastrală (copie)
Certificat de eficienţă energetică 








Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cumpărare apartament prin programul Prima Casă
Programul Noua Casă continuă și în 2024. În cazul în care vrei să cumperi apartamentul prin programul Prima Casă, mai este nevoie și de o declaraţie pe propria răspundere autentificată. Aceasta trebuie să menționeze faptul că la data solicitării creditului, nu deţine, în proprietate exclusivă sau împreună cu soţul ori soţia, nicio locuinţă. Sau că deține în proprietate exclusivă sau împreună cu soţul ori soţia cel mult o locuinţă, dobândită prin orice alt mod decât prin programul Prima Casă, în suprafaţă utilă mai mică de 50 m pătrați.




Un alt aspect de care trebuie să țină cont doritorii unei locuințe prin Programul Casa Nouă, este timpul mai mare de așteptare pentru aprobare. Acest lucru apare pentru că, pe lângă banca care urmează să ofere creditul, este vorba și de Fondul Național de Garantare a Creditelor pentru Întreprinderi Mici și Mijloci (FNGCIMM). 
Dosarul verificat de bancă ajunge așadar la Fondul de Garantare și acolo poate fi validat sau întors la bancă pentru refacerea anumitor documente.
La ce să fii atent când cumperi un apartament nou




În cazul în care vreți să cumpărați un apartament nou, este foarte important să verificați detaliile tehnice ale construcției. Pentru a vedea dacă s-au respectat normele legale din punct de vedere tehnic, puteți apela la un consultant tehnic (proiectant, arhitect, inginer). 



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Acesta va analiza cartea tehnică a construcției și va putea să îți spună dacă toate normele au fost respectate. În cazul în care locuința a fost finalizată și dezvoltatorul refuză să prezinte aceste acte, ar trebui să-ți ridice mari semne de întrebare. 




Când cumperi un apartament trebuie să ții cont și de următoarele aspecte:

Locația- asigură-te că apartamentul se află în zona dorită și că este accesibil transportului public, școlilor și serviciilor de care ai nevoie.
Verifică dacă există probleme cu instalațiile electrice, sanitare și de încălzire. Asigură-te că sunt funcționale și în stare bună
Verifică dacă sunt probleme cu structura, dacă există fisuri sau umezeală.
Asigură-te că proprietatea este legală și are toate autorizațiile necesare pentru construcție și utilizare.
Verifică dacă sunt costuri asociate, dacă în plus de prețul de cumpărare al apartamentului, există și alte costuri cum ar fi taxe de întreținere și impozite.
Totodată, este bine să verifici dacă în zona în care se află locuința ta sunt planificate și alte dezvoltări, precum construcții sau schimbări de infrastructură ce pot avea un impact asupra valorii imobilului





Ce taxe plătești atunci când cumperi un apartament
Cel care cumpără apartamentul va achita taxa de intabulare către Oficiul de Cadastru și Publicitate Imobiliară. Această taxă este 0,15% din prețul vânzării. Tot cumpărătorul va plăti și taxele notariale pentru vânzare-cumpărare care pot varia.
Taxa notarială în cazul în care cumperi un apartament variază în funcție de prețul vânzării, existând mai multe praguri și procente. Spre exemplu: pentru un apartament de 50.000 de euro, taxa notarială va fi 3174 lei. 
De la 1 ian. 2023, se percepe impozit pe venitul din vânzarea imobilelor din patrimoniul personal și când prețul nu depășește 450.000 lei. Astfel, vânzătorul unui imobil nu mai este scutit, ca în trecut, de plata impozitului sub un anumit plafon.

 Vânzarea imobilului deținut de mai puțin de 3 ani se impozitează cu 3% din preț
Dacă imobilul este deținut de mai mult de 3 ani, vânzarea se impozitează cu 1%




Urmărește-ne pe Google News




----------------------------------


Șefa unui start-up de inteligență artificială din India, arestată după ce poliția i-a descoperit în valiză cadavrul fiului ei de 4 ani | VIDEO 
Știri Externe
2024-01-10T18:24:15+02:00

Directoarea executivă a unui start-up indian în domeniul inteligenței artificiale a fost arestată sub suspiciunea că și-a ucis fiul în vârstă de patru ani, după ce cadavrul acestuia a fost găsit în bagajul ei, a anunțat marți, 9 ianuarie, poliția din India, potrivit Reuters.






Suchana Seth, care conduce „The Mindful AI Lab” din Bengaluru, centrul tehnologic al Indiei, a fost reținută în districtul Chitradurga din statul Karnataka, când se întorcea cu taxiul din statul vecin Goa, și arestată după ce cadavrul a fost găsit în bagajele ei, au precizat polițiștii.
Seth nu a putut fi contactată pentru a face precizări, deoarece se afla în arest, iar poliția a spus că nu știe dacă aceasta are încă un avocat. Nici angajații de la compania ei nu au putut fi contactați pentru comentarii, notează Reuters.




Seth se cazase sâmbătă la un hotel din Goa împreună cu fiul ei, dar băiatul nu mai era cu ea când a plecat luni seară, a declarat inspectorul de poliție Paresh Naik, din Goa.
Angajații hotelului care făceau curățenie au găsit pete de sânge în cameră după ce Suchana Seth s-a cazat și au informat poliția, a adăugat Naik.
Poliția a luat apoi legătura telefonic cu șoferul de taxi și l-a rugat să o ducă pe Seth la cea mai apropiată secție de poliție, a precizat inspectorul.




„Când valiza ei a fost deschisă, a fost găsit cadavrul copilului”, a declarat în fața presei superintendentul poliției din Goa de Nord, Nidhin Valsan.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


VIDEO | Suchana Seth, the CEO of a start-up company who has been arrested in Karnataka for allegedly killing her four-year-old son in #Goa, brought to Panaji by the police.(Full video available on PTI Videos – https://t.co/n147TvqRQz) pic.twitter.com/XXyYAAm0ME— Press Trust of India (@PTI_News) January 9, 2024 
Poliția din Goa a adus-o pe Seth înapoi în stat, a precizat Valsan, adăugând că soțul ei se afla în Indonezia și că i s-a cerut să vină în India.




Reuters menționează că nu a reușit să-l contacteze pe soțul lui Seth sau pe cineva din familia ei pentru a oferi un punct de vedere.
Un tribunal local a decis arestarea ei preventivă pentru șase zile și plasarea în custodia poliției, conform agenției de știri ANI.
Foto: captură video DNAIndiaNews / Youtube.com



Urmărește-ne pe Google News




----------------------------------


Un elicopter care transporta la spital victima unui grav accident rutier a aterizat forțat pe o autostradă din Brazilia | VIDEO 
Știri Externe
2024-01-10T18:21:32+02:00

Elicopterul Poliției Federale de Autostrăzi (PRF) transporta o persoană rănită într-un accident, când a trebuit să aterizeze forțat, la câteva minute după decolare, la Belo Horizonte, în Brazilia, relatează portalul Poder360 și Globo.



Un elicopter PRF a efectuat o aterizare de urgență, pe 8 ianuarie, pe Avenida Tereza Cristina, în Belo Horizonte, cel mai mare oraș din statul brazilian Minas Gerais, sud-estul țării.
Aeronava efectua o operațiune de salvare, după un accident între două camioane, și avea la bord un rănit. 
Potrivit PRF, „aeronava a suferit o pierdere de rotație”, ceea ce a determinat pilotul să efectueze o manevră de urgență și să aterizeze pe autostradă. În mod miraculos, nimeni nu a fost rănit. Traficul pe autostradă era lejer la ora accidentului.




La bord se aflau comandantul Aurélio Leal, operatorul PRF Lucas Puppim, copilotul Marlus Paiva, medicul de la Serviciul Mobil de Urgență (Samu) Júlio Guerra și asistentul Alexsandro Marcos, precum și victima accidentului.
A fost smulsă țigla de pe mai multe case, iar coada aparatului de zbor a fost avariată, după aterizarea bruscă.



Rănitul a fost transportat, ulterior, cu ambulanța la Spitalul João XXIII.



Organismul regional al Centrului de Investigare și Prevenire a Accidentelor Aeronautice (Cenipa) a efectuat cercetarea la fața locului. PRF și Poliția Militară din Minas Gerais investighează cauza accidentului.



Urmărește-ne pe Google News




----------------------------------


Trump a promis că „nu va ajuta niciodată” Europa dacă va fi atacată, acuză un oficial de rang înalt al UE: „NATO a murit” 
Știri Externe
2024-01-10T18:18:02+02:00

Dezvăluirile au fost făcute de către Thierry Breton, comisar european din partea Franței, relatează Politico. Potrivit politicianului, Trump a făcut aceste afirmații în 2020, într-un dialog cu președinta Comisiei Europene, Ursula von der Leyen, la o întâlnire de la Forumul Economic de la Davos.



„Trebuie să înțelegeți că, dacă Europa este atacată, nu vom veni niciodată să vă ajutăm și să vă sprijinim”, i-a spus Trump lui von der Leyen, potrivit dezvăluirilor făcute de Breton.
„Apropo, NATO este moartă și vom pleca, vom părăsi NATO”, a mai spus Trump, potrivit lui Breton. „Și apropo, îmi datorați 400 de miliarde de dolari, pentru că nu ați plătit, voi nemților, ceea ce ați trebuit să plătiți pentru apărare”, a spus Breton despre întâlnirea tensionată de la Davos.




Breton a povestit anecdota la un eveniment desfășurat marți în Parlamentul European de la Bruxelles, cu doar câteva zile înainte de primul vot din alegerile primare ale Partidului Republican în care Trump este favorit detașat pentru a câștiga nominalizarea pentru o nouă candidatură pentru Casa Albă.
Liderii de la Bruxelles sunt îngrijorați cu privire la posibilitatea ca Trump să revină la președinția SUA. În calitate de comisar responsabil pentru politica industrială și agenda de apărare a UE, Breton a făcut eforturi ca UE să își intensifice propriile capacități de autoapărare pe fondul războiului Rusiei din Ucraina și a lansat marți un fond de 100 de miliarde de euro pentru a crește producția de arme.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„A fost un mare semnal de alarmă și s-ar putea să se întoarcă”, a spus Breton despre Trump. „Așa că acum, mai mult ca niciodată, știm că suntem pe cont propriu. Suntem membri NATO, aproape toți, desigur că avem aliați, dar nu avem alte opțiuni decât să creștem drastic acest pilon pentru a fi gata pentru orice s-ar întâmpla”.



Urmărește-ne pe Google News




----------------------------------


Un zimbru s-a plimbat nestingherit prin curtea mănăstirii Neamț. „Un pelerin neobișnuit” I VIDEO 
Știri România
2024-01-10T18:12:41+02:00

Zimbrul a profitat de faptul că porţile mănăstirii Neamț erau deschise şi a intrat, marți, 9 ianuarie, în curtea interioară, informează News.ro.



„Mănăstirea Neamţ. Un pelerin neobişnuit în incinta mănăstirii – 09 ianuarie 2024”, a notat Benedict Sauciuc, starețul mănăstirii Neamț.

Masivul animal nu s-a lăsat intimidat de prezența oamenilor și s-a plimbat câteva minute pe aleile acoperite de un strat de zăpadă. 
Aflat în căutare de hrană, zimbrul a părut mai mult atras de zonele de vegetaţie care nu fuseseră acoperite în întregime de zăpadă.
După ce și-a făcut turul prin incinta mănăstirii Neamț, zimbrul s-a întors în rezervația „Dragoș Vodă”.
Captură video



Urmărește-ne pe Google News




----------------------------------


Acte necesare la RAR în 2024. De ce ai nevoie pentru înmatriculare 
Știri România
2024-01-10T18:12:40+02:00

Acte necesare la RAR în 2024. Pentru înmatricularea auto a unui vehicul adus din Germania, Italia sau orice alt stat UE ori non-UE, este nevoie, mai întâi, de o programare la RAR - Registrul Auto Român - pentru obținerea certificărilor necesare.




Cuprins:
Acte necesare la RAR, în 2024, pentru prima înmatriculare Acte necesare pentru înmatriculare, după obținerea cărții de identitate de la RARCertificatul de autenticitate auto în cazul vehiculelor cumpărate din România
Prima înmatriculare auto în România pentru vehiculele cumpărate din străinătate se va face după obținerea certificărilor necesare de la RAR. Pentru a obține aceste documente de la Registrul Auto Român este nevoie să faceți, în prealabil, o programare online, telefonic sau direct la sediul instituției. 
E bine de știut faptul că de la 1 ianuarie 2021, mașinile cu volan pe dreapta nu mai pot fi înmatriculate în România.
Acte necesare la RAR, în 2024, pentru prima înmatriculare 




VEZI GALERIA  FOTOPOZA 1 / 3
Pentru vehiculele care au fost înmatriculate în Italia, Germania, Belgia sau orice alt stat membru UE, aflate în prezent la prima înmatriculare în România, RAR va elibera cartea de identitate a vehiculului (CIV). Acest lucru se va face în mod direct dacă vehiculul deține omologare UE și nu a suferit modificări în raport cu configurația omologată. În caz contrat, RAR va efectua omologare individuală.




Începând cu 25.07.2022, Registrul Auto Român va elibera, în baza prevederilor Ordonanţei de Urgenţă a Guvernului nr.120/2021, cartea de identitate a unui vehicul utilizat (CIV) provenit din spaţiul UE doar achizitorului intracomunitar, adică persoanei fizice sau juridice care a dobândit autovehiculul dintr-o ţară membră UE şi care este menţionată în documentele de achiziţie.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Solicitantul CIV (sau împuternicitul legal al acestuia) va prezenta la RAR şi documentele de achiziţie intracomunitară (de exemplu: factură sau contract de vânzare-cumpărare).




Documentele de achiziţie pot fi prezentate în original sau în copie, dar trebuie să fie lizibile, având în vedere obligaţia legală ca acestea să fie scanate de angajaţii RAR şi transmise în format digital către ANAF, care poate decide suspendarea eliberării CIV pentru cel mult 5 zile.
De asemenea, RAR va efectua verificarea tehnică – ITP – și va certifica autenticitatea vehiculului. Iată lista cu acte necesare la RAR pentru prima înmatriculare:

act de identitate solicitant;
cerere activitate RAR (cererea se va completa de către solicitant pe propria sa răspundere și va fi semnată în prezenţa angajatului RAR care efectuează activitatea);
documentul de înmatriculare din țara de origine.
certificatul de conformitate (CoC) emis de producătorul vehiculului (obligatoriu pentru vehiculele ale căror emisii poluante și CO2 au fost măsurate în conformitate cu procedura WLTP, de regulă vehicule fabricate după data de 31.08.2018) 





Acte necesare pentru înmatriculare, după obținerea cărții de identitate de la RAR

Cerere înmatriculare auto; 
Fişa de înmatriculare completată cu datele proprietarului ce are viza ANAF (În cazul înscrierii în certificatul de înmatriculare şi a altei persoane, se va depune şi fişa de înmatriculare completată cu datele acesteia); 
Dovada plăţii contravalorii certificatului de înmatriculare – 49 de lei, se poate achita numerar la ghișeu odată cu depunerea documentelor; 
Actul de identitate al solicitantului, în original şi în copie;
Copia contractului RCA în termenul de valabilitate al acestuia; 
Documentul care atestă dreptul de proprietate al solicitantului, în original şi în copie; 
Cartea de identitate a vehiculului, în original şi copie; 
Certificatul de autenticitate al vehiculului eliberat de RAR – Registrul Auto Român;
Documentele de înmatriculare eliberate de autorităţile străine, în original, precum şi plăcuţele cu numărul de înmatriculare; 
Dovada efectuării inspecţiei tehnice periodice – ITP, în termenul de valabilitate a acesteia (se obține tot de la RAR);
Dovada plăţii contravalorii plăcuţelor cu numărul de înmatriculare.








Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Certificatul de autenticitate auto în cazul vehiculelor cumpărate din România
Certificarea autenticității unui vehicul rutier se efectuează numai de către RAR și constă în atestarea faptului că principalele elemente de identificare ale vehiculului sunt originale și/sau nu au fost supuse unor modificări neautorizate, precum și a identității vehiculului în raport cu datele menționate în cartea de identitate a acestuia.
Cu toate că obținerea unui certificat de autenticitate nu mai este obligatorie la schimbarea proprietarului unui vehicul înmatriculat în România, pentru a evita anumite neplăceri, reprezentanții RAR recomandă ca, înainte de achiziționarea unui astfel de vehicul, să vă adresați unei reprezentanțe teritoriale RAR pentru obținerea acestui certificat.
Sursă foto: Shutterstock



Urmărește-ne pe Google News




----------------------------------


Miliarde de mărci germane, încă în circulație, chiar și la mai bine de 20 de ani de la adoptarea euro 
Știri Externe
2024-01-10T17:51:01+02:00

La 22 de ani de la trecerea la moneda euro, milioane de bancnote şi monede vechi nu au fost încă schimbate. O parte din aceşti bani pot fi suveniruri pe care turiștii le-au luat cu ei acasă, iar o altă parte sunt păstraţi de colecţionari şi de nostalgici, scrie Deutsche Welle.



Cealaltă parte a acestora probabil au fost uitați.
În magazine nu se mai poate plăti cu mărci germane, însă vechea monedă poate fi oricând schimbată în euro la bancă.
De la începutul anului 2002, marca germană nu mai este mijloc legal de plată. Dar din cele 162,3 miliarde de mărci care se aflau atunci în circulaţie, 7,5 la sută nu au fost niciodată schimbate.
Potrivit băncii centrale Bundesbank, la sfârşitul lunii noiembrie a anului trecut se mai aflau în circulaţie 12,24 de miliarde de mărci germane, 5,68 de miliarde în bancnote şi 6,56 de miliarde în monede. Dacă aceşti bani s-ar schimba, ei ar însuma valoarea de 6,26 miliarde de euro.





Este o sumă considerabilă chiar şi pentru cea mai mare economie naţională din Europa. Mai ales în timpuri în care guvernul are urgentă nevoie de bani pentru a finanţa proiecte importante de infrastructură, trecerea la energie verde sau modernizarea căilor ferate.
Chiar dacă marca îşi face doar treptat drum înapoi spre Bundesbank, economiştii nu-şi fac griji în privinţa banilor care lipsesc. 
Oricine are bancnote sau monede le poate schimba la orice filială a Bundesbank. Şi, într-adevăr, în fiecare an sunt schimbate cantităţi mari de bani. 




Cursul valutar este fix: 1 euro = 1,95583 mărci şi nu se percepe comision.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Anul trecut, peste 90.000 de persoane au venit la banca emitentă, obţinând în schimbul a 53 de milioane de mărci 27 de milioane de euro, ceea ce reprezintă o creştere comparativ cu anul anterior.



Urmărește-ne pe Google News




----------------------------------


„Una dintre cele mai mari erori din istoria naţiunii”. Rishi Sunak promite că angajații Poștei britanice condamnați pe nedrept vor primi despăgubiri 
Știri Externe
2024-01-10T17:40:28+02:00

O nouă lege pentru „disculparea și despăgubirea rapidă” a foștilor directori de oficii poştale urmăriţi penal și condamnați pe nedrept pentru furt a fost anunțată miercuri, 10 ianuarie, de către premierul britanic Rishi Sunak, scrie Agerpres, preluând AFP.



Conform șefului guvernului de la Londra, legea este menită să repare „una dintre cele mai mari erori judiciare” din istoria Regatului Unit.
Între 1999 şi 2015, circa 700 de responsabili ai Post Office, companie publică, au fost urmăriţi în justiţie, uneori până în punctul de a le fi distrusă viaţa, în baza informaţiilor unui soft de contabilitate denumit Horizon, instalat de compania Fujitsu la sfârşitul anilor ’90 şi care s-a dovedit defectuos.
Refuzând să recunoască probleme la acest soft, şefii Post Office au forţat angajaţii să ramburseze deficitele contabile create în mod eronat, ruinându-i pe mulţi dintre ei.




„Și-au văzut viața distrusă, fără să fi comis vreo greșeală”
„Vom introduce o nouă lege pentru a ne asigura că cei care au fost condamnaţi din cauza scandalului Horizon sunt rapid disculpaţi şi despăgubiţi”, a declarat Rishi Sunak, în faţa parlamentarilor.
Această afacere, care ţine prima pagină a ziarelor după difuzarea, săptămâna trecută, a unui serial pe canalul ITV, „este una dintre cele mai mari erori judiciare din istoria naţiunii noastre”, a admis şeful guvernului conservator.




„Oameni care au muncit din greu în serviciul populaţiei şi-au văzut viaţa şi reputaţia distruse, fără ca ei să fi comis vreo greşeală”, a subliniat Rishi Sunak.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Victimele trebuie să obţină justiţie şi compensaţie”, a mai spus premierul britanic.
Până la ora actuală, doar 93 de condamnări au fost anulate şi 21 de milioane de lire sterline (24 de milioane de euro) au fost plătite drept compensaţie angajaţilor vizaţi.
Foto: Profimedia Images



Urmărește-ne pe Google News




----------------------------------


Rusia a arestat trei oficiali, după ce mii de moscoviţi au rămas fără căldură şi tremură de frig în case 
Știri Externe
2024-01-10T17:39:34+02:00

Şeful unei termocentrale din Moscova şi șeful fabricii care o deține, plus adjunctul dintr-o primărie au fost arestați după ce mii de persoane au rămas fără căldură pe un ger năprasnic în regiunea Moscovei, din cauza întreruperilor serviciilor de căldură, a relatat Reuters.



Locuitorii s-au adunat marți, 9 ianuarie, într-o sală de sport pentru a scăpa de frigul din case. O femeie, manager financiar, a spus că temperatura din apartamentul ei era de aproximativ 4 grade Celsius. „Nu avem căldură de șase zile. Mâine se va împlini o săptămână”, a spus ea, adăugând că și alimentarea cu energie electrică a fost instabilă, așa că nici televizorul nu l-a deschis.
Frigul a afectat locuințele din oraşele Klimovsk, Liuberţi şi Podolsk, din regiunea Moscovei, oamenii au rămas fără încălzire zile întregi, iar temperaturile au scăzut sub -25 C, a relatat canalul rusesc Telegram Baza, citat de news.ro. Autorităţile locale au declarat stare de urgenţă.




Autoritățile au pus avariile pe seama unor defecțiuni la o centrală termică deținută de o fabrică privată de muniții. Șefii centralei de încălzire și ai fabricii au fost arestați sub acuzația că au oferit servicii nesigure. Șeful adjunct al administrației locale a fost și el reținut, acuzat că a semnat că centrala termică este funcțională pentru timp de iarnă, deși ar fi știut că sunt defecțiuni care trebuie reparate.
Situația este jenantă pentru autorități, într-un moment în care președintele rus Vladimir Putin se lansează în campanie pentru a fi reales în martie, iar alegătorii nu au garanția că statul poate menține standarde de viață decente din cauza costurilor războiului dus în Ucraina, a relatat Reuters.



Urmărește-ne pe Google News




----------------------------------


Creatoarea de modă Delia Lazăr a murit. Mesajul emoționant al familiei 
Știri România
2024-01-10T17:32:38+02:00

Născută în Câmpina, creatoarea de modă Delia Lazăr (Dahlia Couture) s-a stins din viață, pe 7 ianuarie, la vârsta de 42 de ani, relatează Observatorul Prahovean.



Potrivit unui mesaj postat de familie pe pagina de Facebook a Deliei Lazăr, designerul a suferit o operație complexă pe creier, în 2022.
„Mama noastră a început o nouă viață, însă, după o perioadă de recuperare de un an și jumătate, un moment de neatenție și o stare fizică slăbită au dus la o tragedie. Draga noastră mamă ne-a părăsit pe data de 7.01.2024. Te vom păstra în inimile noastre pentru totdeauna. Te iubim, mama!”, a precizat familia.

Pe 30 decembrie 2023, Delia Lazăr posta un mesaj optimist, în care spunea că va lupta în continuare pentru viața ei. 





În 2018, Delia Lazăr a primit premiul pentru „Cea mai bună/ frumoasă rochie” la Festivalul Mondial al Modei de la Dubai, Emiratele Arabe Unite. Ulterior, a fost invitată să facă parte din echipa de organizare a evenimentului, ocupând funcția de director artistic.

Idolul meu este Coco Chanel. O forță, un model la care zi de zi mă raportez. Este singura femeie din istoria modei de până acum care a învins principiile misogine, și-a urmat visul și a dăinuit.
Delia Lazăr, pe Facebook:




Delia Lazăr explica, pe site-ul ei, că „de mică am cochetat cu tot ce însemna modă. În familie au existat bunici și străbunici care au fost croitorese de rochii de mireasă și de ocazie. Am crescut cu mașină de cusut în casă, înconjurată de tipare, ațe, foarfeci și dantele. Mă fermecau texturile. Mereu le pipăiam și îmi imaginam câte un obiect vestimentar din fiecare”.



Urmărește-ne pe Google News




----------------------------------


Primarul Chișinăului i-a numit „prostălani” și „țipălăi” pe cei care l-au criticat că nu a deszăpezit orașul. „Îndrugă verzi și uscate” 
Știri Externe
2024-01-10T17:11:04+02:00

Ion Ceban a invocat resursele limitate pentru problemele care au dus la blocarea orașului ca urmare a ninsorilor și i-a numit „prostălani” pe cei care au criticat public intervenția greoaie a municipalității, potrivit săptămânalului „Ziarul de Gardă” din Republica Moldova.



Mai exact, primarul Ion Ceban, președinte al partidului de opoziție „Mișcarea Alternativa Națională”, a motivat că nu se poate baza pe poliție sau armată pentru deszăpezire.
„Lumea trebuie să știe că efortul nostru și intervențiile au loc în condiții diferite decât posibilitățile la nivel național. Noi nu avem armată, nu avem poliție. Avem muncitori care sunt în ture obișnuite, nu doar atunci când avem situații de criză”, a argumentat Ion Ceban.
„Am văzut tot felul de prostălani care comentează în spațiul public diferite lucruri și îndrugă verzi și uscate, începând de la foști primari, pe care îi prindea zăpada pe neprins de veste pe la 15 ianuarie, și alți experți care stau pe sobă și joacă bilot”, a continuat el.




De asemenea, Ceban a atacat susținătorii formațiunii președintei Maia Sandu, pe care i-a numit „țipălăi”, cărora le-a cerut să ajute la deszăpezire. „Să le dați câte o lopată și instrucțiuni cum se ține o lopată în mână”, a fost solicitarea lui Ceban în cadrul ședinței operative a serviciilor Primăriei Chișinău.
În ciuda afirmațiilor edilului, Poliția din Republica Moldova a postat clipuri video în care arată cum polițiștii ajută șoferii din Chișinău care au rămas blocați în zăpadă.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Luni, circulația transportului public din Chișinău a fost oprită din cauza zăpezii abundente de pe străzi. Potrivit reprezentanților Primăriei municipiului Chișinău, decizia a fost luată „pentru siguranța călătorilor”. În plus, școlile și grădinițele au fost închise timp de două zile, luni și marți, și a fost oprită activitatea instituțiilor publice, cu excepția celor implicate în deszăpezire, a celor din sănătate și a celor aflate în serviciul persoanelor care se află în situații de risc.




Republica Moldova a fost lovită de același episod de vreme rea cu viscol și zăpadă care a provocat haos în traficul rutier și feroviar din estul României, cu drumuri blocate, întârzieri mari pe calea ferată și școli închise în mai multe județe.



Urmărește-ne pe Google News




----------------------------------


NASA amână întoarcerea astronauților pe Lună până în 2026 cel mai devreme 
Știri Externe
2024-01-10T17:10:10+02:00

Programul Artemis al NASA, care își propune să trimită astronauți pe Lună în acest deceniu, pe fondul unui nou impuls internațional pentru explorarea Lunii, se confruntă cu unele întârzieri mari, a anunțat agenția spațială, scrie CNN.



Misiunea Artemis III, planificată să atingă etapa crucială de a aduce oameni pe Lună pentru prima dată de la programul Apollo, nu va decola cel puțin până în septembrie 2026, au declarat marți, în cadrul unei conferințe de presă, oficiali ai NASA. Călătoria fusese programată anterior pentru anul 2025.
Printre principalele motive ale întârzierii se numără perspectivele SpaceX pentru dezvoltarea Starship, sistemul gigantic de rachete și nave spațiale care ar trebui să transporte astronauții de pe orbita lunară la polul sud al Lunii. Două zboruri de testare Starship în 2023 s-au încheiat cu explozii.




SpaceX are un drum lung de parcurs în dezvoltarea modulului său de aterizare pe Lună. 
Chiar și după ce Starship își va demonstra capacitatea de a ajunge în siguranță pe orbita Pământului, compania trebuie să găsească o modalitate de a obține suficient combustibil pentru a ajunge pe Lună, o performanță care ar trebui să implice cel puțin 10 zboruri de realimentare.
„Trebuie să fim realiști. (…) Ne uităm la progresul navei noastre spațiale și la nevoia de transfer de propulsie, la nevoia de numeroase aterizări”, a declarat marți Jim Free, administrator asociat al NASA, în fața jurnaliștilor.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Jessica Jensen, vicepreședinte al operațiunilor și integrării clienților SpaceX, a declarat că SpaceX ar putea fi gata și să primească aprobările de reglementare necesare pentru cel de-al treilea zbor de testare al Starship până în februarie.
Oficialii NASA au adăugat că se așteaptă, de asemenea, la întârzieri în ceea ce privește ingineria costumelor spațiale pe care le vor purta astronauții în timp ce se vor afla pe suprafața Lunii. 
Agenția spațială a încheiat parteneriate cu patru companii pentru a dezvolta module de aterizare care pot transporta instrumente științifice și alte încărcături pe Lună, iar primul dintre aceste module de lansare, Astrobotic Peregrine, a eșuat la câteva ore după ce și-a luat zborul luni.





Compania evaluează în prezent modul în care va dispune de vehicul, deoarece acesta nu mai are combustibil în drumul său spre Lună.



Urmărește-ne pe Google News




----------------------------------


Fostul mare fotbalist austriac Anton Polster, după operația de ulcer perforat: „Dacă stăteam acasă în acea noapte, nu supraviețuiam” 
Știri Externe
2024-01-10T17:01:18+02:00

Anton „Toni” Polster, 59 de ani, unul dintre cei mai mari fotbaliști austrieci ai tuturor timpurilor, se recuperează după „operația de urgență care mi-a salvat viața”, relatează Heute.



Pe 28 decembrie, fostul mare atacant era în drum spre o conferință de presă, dar a ajuns la camera de urgență a clinicii vieneze Favoriten din cauza durerilor abdominale severe. „Am rămas șocat când doctorii mi-au spus: «Ai stomacul perforat. Trebuie să te operăm de urgență!»”, afirmă Polster.
„Este greu de spus cu siguranță de la ce s-a întâmplat. Poate că am băut prea multă cafea. Poate nu am mâncat sănătos. Trebuie să schimb toate astea acum, în orice caz”, a adăugat Polster.




Polster și soția sa, Birgit, au fost infectați cu Covid la un eveniment caritabil, la Schladming. „Inițial, am simțit o ușoară senzație de strângere în stomac, timp de trei zile. Durerea nu s-a oprit. Pe 28 decembrie, nu mă simțeam bine. Eram transpirat, mă durea tot corpul. Încă voiam să merg la conferința de presă. Soția a insistat să mă duc la spital”, povestește Toni.

M-am simțit foarte, foarte rău. Slavă Domnului că am fost la spital. Mă bucur de asta. Medicii mi-au spus: «Dacă ai fi stat acasă în noaptea aceea, nu ai fi supraviețuit»”.
Toni Polster:




„Nu a fost o operațiune ușoară. Bineînțeles că acum voi încerca să duc o viață mai sănătoasă. Voi fi bunic pentru a doua oară. Vreau să fiu și eu cu nepoții mei. Mai am multe de trăit. Am obligația față de familia mea de a trăi o viață mai sănătoasă”, asigură fostul mare fotbalist.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Din păcate, petrecerea de Revelion, alături de copiii mei și de cei mai apropiați prieteni, a fost anulată. A fost un sfârșit de an trist. Sper că 2024 va fi mai bun”, a mai spus fostul golgheter.




Pe 15 ianuarie, Polster, care antrenează, speră să fie prezent la pregătirile echipei sale, la SC Wiener Viktoria, care evoluează într-o ligă regională.


Unde a jucat Toni Polster:

Austria Viena (1982-1987) 147 de meciuri / 119 goluri,
AC Torino (1987-1988) 27 de meciuri / 9 goluri,
FC Sevilla (1988-1991) 102 meciuri / 55 de goluri,
Logrones (1991-1992) 38 de meciuri / 14 goluri,
Rayo Vallecano (1992-1993) 31 de meciuri / 14 goluri,
FC Köln (1993-1998) 151 de meciuri / 79 de goluri,
Borussia Mgladbach (1998- 1999) 38 de meciuri / 15 goluri,
Austria Salzburg (2000) 12 meciuri / două goluri.





Total: 546 de meciuri/ 307 goluri.Echipa naţională (1982-2000): 95 de meciuri/ 44 de goluri.

Disputa cu Rodion Cămătaru pentru Gheata de Aur
Numele lui Polster a devenit cunoscut microbiștilor români din cauza scandalului pentru „Gheata de Aur”, trofeul acordat celui mai important golgheter european.
Inițial, Rodion Cămătaru, care juca la Dinamo, a cucerit „Gheata de Aur“ a Europei în 1987, cu 44 de goluri marcate în 34 de meciuri din Divizia A. Rivalul său, Toni Polster, marcase 39 de goluri. Austriacul, „Gheată de Argint”, a și lipsit, în semn de protest, la festivitatea de decernare, de la Monte Carlo.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În primele 27 de etape, Cămătaru înscrisese 23 de goluri, însă clasamentul golgheterilor europeni era dominat de austriacul Toni Polster. În ultimele 7 etape din acel sezon de Divizia A, Cămătaru a marcat 21 de goluri și l-a depășit pe austriac.

„Cămătaru Rodion nu e gheată, e şoşon! (…), Cămătaru, hai pe noi/ Să ne dai şi golul doi! (…) Toni Polster, unde eşti/ Să vezi circul din Giuleşti?”.
Scandările suporterilor giuleșteni în 1987, la meciul Rapid-Dinamo 4-3:




Ulterior, în 1990, firma Adidas, care sponsoriza trofeul, i l-a trimis și lui Polster. Cămătaru a putut să păstreze „Gheata” pe care a primit-o.
Dincolo de acel scandal, Cămătaru a fost unul dintre cei mai mari atacanți români.
În cariera sa, Polster s-a mai întâlnit cu români. La FC Köln a fost coleg cu Ion Vlădoiu și Dorinel Munteanu.

Toate golurile pe care le-am dat au fost „pe bune“ şi o creştere în fiecare an de la 24 de goluri la 33 şi apoi la 39 este un lucru absolut logic.
Toni Polster, pentru EVZ, în 2008:
Foto: Facebook Wiener Viktoria



Urmărește-ne pe Google News




----------------------------------


O femeie s-a aruncat de la etaj cu copilul de 5 luni în brațe, după ce apartamentul lor din Iași a luat foc 
Știri România
2024-01-10T16:53:38+02:00

Incendiul a izbucnit, miercuri, într-un apartament de la etajul 3 al unui bloc de pe aleea Decebal din Iași, iar femeia care se afla în locuință a sărit pe geam, de la aproximativ 12 metri, cu copilul în brațe, informează Ziarul de Iași.



UPDATE ora 18.15: Copilul a fost transferat la Spitalul de Neurochirurgie Iași în stare extrem de gravă.
„În urma investigațiilor biologice și imagistice, pacientul a fost transferat la Spitalul de Neurochirurgie Iași, prezentând comă de gradul al IV-lea, stop cardiorespirator resuscitat, traumatism craniocerebral grav, cu hemoragii multiple intracraniene și fracturi multiple craniene, fracturi costale, contuzie pulmonară și contuzie abdominală. Prognosticul pacientului este rezervat”, a declarat Cătălina Ionescu, purtător de cuvânt al Spitalului de Copii „Sf. Maria” din Iași.




Știrea inițială: Femeia a fost transportată la spital în stare gravă, iar copilul în vârstă de 5 luni se luptă între viață și moarte, fiind resuscitat la Spitalul de Copii.
„Sugarul în vârstă de patru luni a suferit o politraumă prin cădere de la înălțime. Starea generală a pacientului este extrem de gravă, suferă de un traumatism cranio-cerebral sever, un traumatism la nivelul coloanei vertebrale, o contuzie toraco-abdominală. În momentul de față se așteaptă rezultatele investigației, a prezentat un stop cardio-respirator care a impus manevre de resuscitare”, a declarat dr. Cătălina Ionescu, purtătorul de cuvânt al Spitalului de Copii Iași.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În ceea ce o privește pe femeie, aceasta a suferit o contuzie la coloana cervicală și o contuzie toraco-abdominală, cât și o fractură de bazin. De asemenea, potrivit prof.dr. Diana Cimpoeșu, medic-șef UPU-SMURD Iași, femeia în vârstă de 30 de ani a suferit arsuri prin flacără gradul 1-2 pe 9% din suprafața corpului.
La ajungerea forţelor de intervenţie la locul solicitării, 15 persoane erau autoevacuate, iar 10 persoane au fost evacuate de către pompieri. 
Incendiul a fost lichidat la ora 15.40. În urma incendiului au ars bunurile dintr-o încăpere, mobilier divers și diverse produse textile.




Cauza probabilă de producere a incendiului este în curs de stabilire.
La locul incidentului au acționat trei autospeciale de intervenţie şi stingere cu apă şi spumă, o autoplatformă pentru salvări de la înălţime, o autospecială de primă intervenţie şi un echipaj de prim ajutor calificat, iar de la SAJ Iaşi, două ambulanţe (tip B şi C).
VEZI GALERIA  FOTOPOZA 1 / 4
FOTO: ISU Iași



Urmărește-ne pe Google News




----------------------------------


Mașinile forțelor israeliene, surprinse cum trec, în mod repetat, peste cadavrul unui palestinian împușcat în Cisiordania 
Știri Externe
2024-01-10T16:49:13+02:00

Imaginile video surprinse de camerele de securitate înregistrate în fața unei case din orașul Tulkarm din Cisiordania ocupată arată cum vehiculele forțelor de securitate israeliene au trecut în mod repetat peste corpul unui palestinian împușcat în timpul unui raid al trupelor israeliene, scrie miercuri, 10 ianuarie, Reuters.



Poliția israeliană de frontieră susține că un vehicul a trecut „involuntar” peste cadavru după ce a venit să extragă forțele israeliene care, potrivit acesteia, au fost supuse unui tir intens. Autoritățile adaugă că incidentul este în curs de examinare.
Imaginile au apărut după ce poliția de frontieră a anunțat luni că comandourile sale au efectuat un raid în Tulkarm pentru a aresta un militant căutat și au ucis trei palestinieni înarmați în timpul unei ciocniri.
Imaginile arată cum forțele de securitate israeliene se apropie noaptea de o casă și deschid focul asupra unui grup de tineri, dintre care cel puțin unul înarmat, după ce aceștia au ieșit în grabă din casă pe stradă.




Doi dintre bărbați au fost împușcați în stradă și au rămas nemișcați, în timp ce imaginile filmate dintr-un alt unghi îl arată și pe al treilea bărbat împușcat.
Imaginile arată apoi cum un vehicul al forțelor de securitate israeliene se apropie de două corpuri aflate la pământ și trece peste unul dintre ele, oprindu-se la un moment dat pe picioarele bărbatului.








Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Imagini înregistrate aparent mai târziu arată că unul dintre cadavre ar fi fost mutat pe marginea drumului, în timp ce un alt vehicul dă cu spatele peste celălalt cadavru și apoi trece peste el de încă două ori.
Imagini suprinse de o altă cameră de luat vederi, de la același incident, aparent filmate cu câteva momente mai devreme, arată mai mulți palestinieni care fug din casă, iar unul dintre ei îi înmânează o pușcă altuia, care este imediat împușcat. Imaginile îi arată pe cei doi bărbați în stradă dintr-un unghi diferit, precum și pe cel de-al treilea bărbat, întins pe aleea casei.




Ministerul palestinian de Externe a emis o declarație prin care a condamnat incidentul, despre care a spus că reflectă o „cultură a urii și a extremismului”.
Brigăzile Tulkarm, un grup militant armat care are legături cu Fatah, mișcarea care conduce Autoritatea Palestiniană recunoscută la nivel internațional, au anunțat că unul dintre palestinienii uciși luni era membru al său.
Tulkarm, unde se află unul dintre principalele puncte de trecere între Cisiordania și Israel, a fost supus unor raiduri repetate ale forțelor de securitate israeliene după asaltul din 7 octombrie asupra Israelului de către Hamas, grupare care conduce Gaza, rivală a Fatah.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Secretarul de stat american Antony Blinken s-a întâlnit miercuri cu președintele Autorității Palestiniene, Mahmoud Abbas, în Cisiordania ocupată de Israel, după ce a făcut presiuni asupra liderilor israelieni de a oferi o cale către crearea unui stat palestinian.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Israel și Hamas



Urmărește-ne pe Google News




----------------------------------


Un bărbat din Olt și-a ucis partenera de viață cu o secure pentru că a băut mai mult decât el 
Știri România
2024-01-10T16:41:07+02:00

Incidentul a avut loc marți, 9 ianuarie, într-o locuinţă de pe strada Victoriei, din oraşul Piatra-Olt, după ce între cei doi concubini a izbucnit o ceartă, pe fondul consumului de alcool, informează Olt Alert.



Supărat că partenera de viață a consumat mai mult alcool decât el, bărbatul a lovit-o de mai multe ori cu o secure în zona capului. 
„Pe fondul consumului de alcool şi a unui conflict spontan generat de faptul că victima C. I.(42 ani) a consumat mai mult alcool decât concubinul său, inculpatul F. A.–V.(34 ani), acesta i-a aplicat multiple lovituri cu o secure, respectiv cu muchia, cât şi cu coada, provocându-i victimei leziuni care la scurt timp au condus la decesul acesteia”, a transmis Parchetul de pe lângă Tribunalul Olt.




Specialiştii din cadrul Serviciului Judeţean de Medicină Legală au precizat că moartea femeii a fost „violentă”, după ce victima a suferit „multiple plăgi tăiate, plagă tăiată-despicată cu dimensiunile cuprinse între 1,5-9 cm, multiple dungi echimotice, multiple zone echimozate, multiple mărci traumatice, de formă pătrată/dreptunghiulară, fractură humerus stâng și  deformarea anormală a cutiei toracice”.
Trupul neînsufleţit a fost transportat la Spitalul Judeţean de Urgenţă Slatina, în vederea efectuării necropsiei.




Bărbatul de 34 de ani a fost reținut pentru omor calificat, iar anchetatorii urmează să ceară arestarea preventivă a acestuia pentru o perioadă de 30 de zile.



Urmărește-ne pe Google News




----------------------------------


Coaliția PNL-PSD s-a rupt în Dâmbovița. Lider liberal: „S-au folosit banii pentru a servi anumiţi primari” 
Politică
2024-01-10T16:25:40+02:00

Preşedinte PNL Dâmboviţa, Virgil Guran, a anunţat miercuri, 10 ianuarie, că alianţa cu PSD s-a terminat și a argumentat ruperea de social-democrați invocând mai multe motive, inclusiv acela că, din 31 de microbuze electrice, doar 4 au ajuns la primăriile cu primari PNL.



„Mi s-a demonstrat că unii se cred în continuare stăpâni de moşie în Dâmboviţa, mai întâi cu alocarea microbuzelor electrice. Din 31 de microbuze, doar 4 au ajuns la primăriile cu primari PNL. Am cerut explicaţii preşedintelui CJ Dâmboviţa şi i-am solicitat să elimine discriminarea. Situaţia s-a repetat la repartizarea sumelor din impozitul pe venit corespunzător cotei de 6% pentru localităţi. Primarii liberali conduc 25% din populaţia judeţului. Ni se cuveneau 25% din fonduri”, a spus liderul PNL Dâmboviţa, într-o postare pe Facebook.




Virgil Guran a susținut că președintele PSD al Consiliului Județean Dâmbovița, Corneliu Ştefan, „a împărţit banii pe alte criterii şi nu a respectat procentul”.
„Din nou s-au folosit banii pentru a servi anumiţi primari. Cei care sunt aleşi, inclusiv eu, nu suntem stăpâni de sclavi, ci aleşi ai oamenilor! Am hotărât că nu putem participa la acest circ. Respect coaliţia la nivel naţional, dar din acest moment, în Dâmboviţa alianţa cu PSD s-a terminat!”, a mai afirmat Virgil Guran.





Cum păcălea Guran primarii: „Dădeam drumul la lăutari, la băutură și îi linișteam”
Virgil Guran este cel care în mai 2022, după ce a fost ales vicepreședinte al Partidului Național Liberal, a explicat cum proceda cu primarii care veneau la el să se plângă că au probleme cu proiectele de investiții. El a recunoscut că îi păcălea dând drumul la muzică și la băutură.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Vă spun ceva din experiența de președinte de organizație la Dâmbovița. În ultimul timp, am cam avut probleme și le-am rezolvat în felul următor. Când trebuia să vorbim despre proiecte, îi adunam pe primari, pregăteam niște lăutari așa cum trebuie, băutură… Și când începeau să mă întrebe mai hotărât, așa, «Domne, cum stăm cu proiectele? Când vin?», făceam semn, dădeam drumul la lăutari, la băutură și îi linișteam, uitau de treaba asta”, a afirmat Virgil Guran, ales acum doi ani vicepreşedinte liberal pe domeniul apărării şi siguranţei naţionale, la puțin timp după ce Nicolae Ciucă a devenit președinte al PNL.






Urmărește-ne pe Google News




----------------------------------


Soldații chinezi foloseau combustibilul de rachete pentru gătit, spune un fost ofițer al armatei 
Știri Externe
2024-01-10T16:16:47+02:00

Un fost ofițer chinez afirmă că trupele obișnuiau să folosească combustibilul de la rachete pentru a găti alimente, scrie Business Insider. Ofițerul în cauză a povestit pentru Radio Free Asia despre aceste incidente și alte probleme de corupție.



Yao Cheng, identificat ca fiind un fost locotenent-colonel și ofițer de stat-major în cadrul armatei, care ar fi fugit în SUA în 2016, a declarat, pentru Radio Free Asia – post finanțat de guvernul american, că în timpul serviciului său militar au existat mai multe cazuri în care militarii au folosit combustibilul de la rachete pentru a găti mese.
„Scoteam combustibilul solid din rachete bucată cu bucată, pentru că nu existau rezerve suficiente”, a spus el și a explicat că „arde verde și nu are niciun miros”.




Când avea nevoie să gătească, a spus Yao, „se ducea adesea împreună cu ei la arsenal și le cerea o bucată mică și rotundă de combustibil solid atunci când voiam să mâncăm hotpot”.
Acesta este o masă tradițională chinezească comună care implică o oală în care se fierb carne, fructe de mare, legume și alte ingrediente culinare.
El a făcut observații similare într-o postare pe X, fostul Twitter, menționând că trupele chinezești consumau tot ceea ce aveau la dispoziție.




Toată lumea făcea asta
Yao a scris că personalul de transport a vândut gaz, trupele de aviație au gătit cu combustibil pentru avioane, personalul navelor de război a vândut motorină, iar trupele de rachete ar folosi combustibil pentru rachete. El a spus că acest gen de lucruri nu era neobișnuit.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Descrierea de către Yao a experiențelor sale în cadrul armatei vine în contextul în care există rapoarte care documentează probleme continue de corupție în cadrul forțelor chineze.
Serviciile secrete americane au raportat câteva cazuri, inclusiv rachete umplute cu apă în loc de combustibil și silozuri de rachete cu capace disfuncționale, potrivit Bloomberg.



Urmărește-ne pe Google News




----------------------------------


Irakul cere o ieșire rapidă a trupelor americane de pe teritoriul său, dar nu impune o dată limită 
Știri Externe
2024-01-10T16:15:28+02:00

Irakul dorește o ieșire rapidă și ordonată, negociată, a forțelor militare ale alianței conduse de către SUA de pe teritoriul său, dar nu a stabilit un termen limită, a declarat premierul Mohammed Shia al-Sudani, într-un discurs în care a descris prezența lor ca fiind destabilizatoare pe fondul răspândirii regionale a războiului din Gaza, relatează Reuters.



Solicitarea autorităților irakiene vine după apeluri numeroase și de multă vreme făcute de facțiunile majoritare musulmane șiite, multe apropiate de Iran, pentru plecarea militarilor străini. Ele au câștigat avânt după o serie de lovituri efectuate de SUA asupra grupărilor apropiate de Iran, care fac, de asemenea, parte din forțele formale de securitate ale Irakului.
Acele lovituri, care au venit ca răspuns la zeci de atacuri cu drone și rachete asupra forțelor americane de când Israelul și-a lansat campania terestră în Gaza, au generat temeri că Irakul ar putea deveni din nou teatrul unui conflict regional.




„Este nevoie de reorganizarea acestei relații, astfel încât să nu fie o țintă sau o justificare pentru nicio parte, internă sau străină, să modifice stabilitatea din Irak și din regiune”, a declarat premierul Sudani pentru Reuters într-un interviu oferit marți la Bagdad.
Acestea sunt primele declarații făcute de oficialul irakian din 5 ianuarie, când a anunțat că Irakul va începe procesul de închidere a acesteia. Sudani a spus că ieșirea ar trebui să fie negociată în cadrul „unui proces de înțelegere și dialog”.




„Să cădem de acord asupra unui interval de timp (pentru ieșirea coaliției) care să fie, sincer, rapid, astfel încât să nu rămână mult și atacurile să continue”, a spus el, menționând că doar încheierea războiului Israelului împotriva Gaza va opri riscul escaladării regionale.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„(n.r. – Sfârșitul războiului din Gaza) este singura soluție. În caz contrar, vom vedea o extindere a zonei de conflict într-o regiune sensibilă pentru lume, care deține o mare parte din aprovizionarea sa cu energie”, a spus Sudani.




Liderii de la Washington sunt îngrijorați că o retragere a SUA din Irak ar putea duce la creșterea influenței Iranului asupra elitei conducătoare a Irakului. Grupările șiite susținute de Iran și-au crescut puterea în Irak după invazia condusă de SUA în 2003, care a dus la înlăturarea lui Saddam Hussein.
Pentagonul a declarat luni că nu are de gând să retragă trupele americane, care se află în Irak la invitația guvernului irakian.
Irakul, al doilea mare producător de petrol al OPEC, a fost printre cei mai înverșunați critici ai campaniei Israelului în Gaza, acuzând comiterea unui genocid prin uciderea în masă și strămutarea civililor palestinieni.




În ciuda acestei poziții, guvernul irakian a mai spus în mod repetat că atacurile grupurilor armate asupra forțelor străine și misiunilor diplomatice din Irak sunt ilegale și sunt împotriva intereselor țării. Autoritățile de la Bagdad au susținut că au arestat unii atacatori și au prevenit alte tentative.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În același timp, Bagdadul a condamnat atacurile americane asupra bazelor folosite de aceste grupări, precum și un atac recent din Bagdad care l-a vizat pe un înalt comandant al unui miliții, drept încălcări grave ale suveranității.




Forțele conduse de SUA au invadat Irakul și l-au înlăturat pe fostul lider Saddam Hussein în 2003, retrăgându-se în 2011, dar au revenit în 2014 pentru a lupta împotriva Statului Islamic, ca parte a unei coaliții internaționale. SUA au în prezent aproximativ 2.500 de soldați în Irak.
Cum Statul Islamic a fost învins și alungat în 2017, Sudani a spus că rațiunea pentru continuarea coaliției s-a încheiat de mult.
Solicitările pentru retragerea coaliției există de mult timp și până acum s-au schimbat puține lucruri. În 2020, parlamentul irakian a votat pentru plecarea soldaților străini la câteva zile după ce SUA l-au asasinat pe generalul iranian Qassem Soleimani și pe un comandant de rang înalt militant irakian într-o lovitură în apropiere de aeroportul din Bagdad.




În anul următor, SUA și-au anunțat încheierea misiunii de luptă în Irak și trecerea la consilierea și ajutarea forțelor de securitate irakiene, o mișcare care a schimbat puține lucruri pe teren.



Urmărește-ne pe Google News




----------------------------------


Kim Jong-un a vizitat mai multe fabrici de armament și a amenințat că va transforma Coreea de Sud „în cenușă” 
Știri Externe
2024-01-10T16:14:23+02:00

Liderul Coreei de Nord, Kim Jong-un, a inspectat, miercuri, activitatea principalelor fabrici de armament ale țării și a făcut mai multe declarații de amenințare la adresa Coreei de Sud, precizând că, în cazul unei confruntări, o va transforma în cenuşă, relatează agenția nord-coreeană KCNA.



„Dacă Republica Coreea (n.r. – Coreea de Sud) încearcă să folosească forțele armate împotriva statului nostru sau să ne amenințe suveranitatea și securitatea, atunci nu vom ezita să folosim întregul arsenal de mijloace și forțe disponibile pentru a transforma complet Republica Coreea în cenuşă. Avem o astfel de voință, forță și capacitate, iar în viitor cu siguranță le vom extinde și întări”, a declarat Kim Jong-un.
Liderul suprem nord-coreean a continuat, afirmând că „până când gangsterii care conduc Republica Coreea își vor da seama de erorile politicii sinucigașe de confruntare cu RPDC, republica noastră va continua invariabil cu acțiuni practice naturale, bazate pe principiile unei lupte corecte”.




Conducătorul Coreei de Nord a mai menționat că Phenianul nu intenționează să provoace „unilateral evenimente majore cu forța sa de suprimare în Peninsula Coreeană”, dar „nici nu va evita un război”.
Kim Jong-un ar fi vizitat uzine de armament timp de două zile, pe 8 și 9 ianuarie și a „exprimat o mare satisfacție” că fabricile „îndeplinesc fără cusur planul de a echipa mașinile avansate mari și principalele unități de rachete cu ultimele arme”. 
Dar, în același timp, liderul nord-coreean a subliniat că este necesar să „accelerăm continuu și activ creșterea permanentă a productivității”, pentru a produce mai multe arme și echipamente militare. 







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit lui Kim Jong-un, „este necesar să se stabilească munca economică și organizatorică și managementul producției pentru a transforma anul curent într-un an în care vor avea loc schimbări mari în accelerarea pregătirilor țării pentru război”.
La începutul anului, Kim Jong-un a ordonat armatei nord-coreene să „anihileze complet” SUA și Coreea de Sud, în cazul unui conflict.
FOTO: Hepta



Urmărește-ne pe Google News




----------------------------------


UE cere ajutorul cântăreței Taylor Swift pentru a mobiliza tinerii să meargă la vot: „Nimeni nu poate mobiliza tinerii mai bine decât tinerii” 
Știri Externe
2024-01-10T16:08:14+02:00

Vicepreședintele Comisiei Europene, Margaritis Schinas, este de părere că tinerii ar putea fi mobilizați să meargă să voteze la alegerile europarlamentare printr-un îndemn al cântăreței Taylor Swift, care va concerta în mai multe orașe europene în luna mai, înaintea alegerilor europarlamentare din iunie 2024, scrie Politico.



„Nimeni nu poate mobiliza tinerii mai bine decât tinerii”, a declarat Schinas miercuri, în timpul unei conferințe de presă. „Tinerii sunt cei care pot mobiliza tinerii să participe, mai mult decât comisarii.”
„Sper din tot sufletul ca și cineva din echipa ei de presă să urmărească această conferință de presă și să îi transmită cererea noastră”, a spus Schinas.
La urma urmei, mobilizarea tinerilor alegători nu este ceva nou pentru Swift. În septembrie anul trecut, cântăreața care interpretează hitul „Shake it Off” și-a încurajat cei 272 de milioane de urmăritori de pe Instagram să se înregistreze pentru a vota și, în câteva ore, Vote.org a raportat peste 35.000 de înregistrări, o creștere de 23 la sută față de anul trecut.




Pe parcursul carierei sale de aproape două decenii, Swift s-a implicat în politica americană și a ajuns adesea în centrul eternului război cultural al țării, în ciuda unor încercări anterioare de a se ține departe de conversația politică.
Și, pe măsură ce se apropie alegerile europene din iunie, la care Schinas a declarat că un nivel ridicat de participare a tinerilor europeni este „crucial” pentru democrație, vicepreședintele Comisiei speră că Swift va putea face același lucru pentru UE.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Swift, care va lansa în primăvara anului 2024 (nu cu mult timp înainte de alegerile europene!) etapa europeană a turneului său record Eras Tour, va concerta la Paris pe 9 mai – „Ziua Europei”, a reamintit Schinas.
Artista va avea în total 4 concerte la Paris în perioada 9-12 mai, urmând să concerteze și în alte capitale și orașe europene, dar și în Regatul Unit.



Urmărește-ne pe Google News




----------------------------------


Furie: de ce au ridicat fermierii germani spânzurători pentru guvernanții de la Berlin, într-un moment de maximă tensiune socială 
Știri Externe
2024-01-10T16:04:56+02:00

Protestele agricultorilor nemulțumiți de reducerea subvențiilor par să se extindă și să se radicalizeze în Germania, într-o perioadă complicată din toate punctele de vedere, iar observatorii se tem că nemulțumirea oamenilor va fi exploatată de extremiștii de dreapta, aflați oricum pe val înainte unui an electoral important, scriu Deutsche Welle, BBC și The Guardian.




Cuprins:
Criza bugetară și subvențiileMinistrul Economiei spune că problema sunt supermarketurile, nu guvernulRadicalizarea protestelorAscensiunea extremiștilor de dreapta
Fermierii din Germania au continuat în ultimele zile să ocupe drumurile, în semn de protest față de reducerea subvențiilor primite de la stat, manifestații și blocaje fiind anunțate lângă Poarta Brandenburg din Berlin, dar și în Baden-Württemberg, Renania de Nord-Westfalia, Saxonia și Bavaria, potrivit Deutsche Welle.
Miercuri, o grevă a mecanicilor de tren s-a suprapus cu protestul fermierilor și va complica și mai mult lucrurile pentru următoarele zile, iar transportatorii anunță și ei manifestații. 




Furia din Germania este un simptom al unei perioade complicate din punct de vedere economic, social și politic, un simptom vizibil și în România, unde transportatorii și fermierii au declanșat și ei, miercuri, un protest spontan. 
Reducerile de subvenții pentru fermierii germani au fost decise anul trecut, pentru a rezolva o criză bugetară, după ce Curtea Constituțională a decis că bugetul guvernului pentru 2024 este ilegal. Ulterior, executivul condus de cancelarul Olaf Scholz a dat parțial înapoi, dar furia fermierilor nu s-a disipat.




În tot acest timp, simbolistica folosită de protestatari a fost pe cât de clară, pe atât de amenințătoare. Pe marginea drumurilor din întreaga țară au apărut spânzurători improvizate de care atârnau semafoare, o trimitere la culorile celor trei partide care alcătuiesc coaliția de guvernare – social-democrații, verzii și liberalii.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Un ștreang improvizat de care atârnă un semafor în Munchen, în timpul unui protest de anul acesta. FOTO: Hepta 




Furia protestelor semnalează o schimbare dramatică a stării de spirit într-o țară mai degrabă cunoscută pentru consensul social.
Multe dintre vehiculele implicate în protestele de luni, spre exemplu, aveau bannere cu logo-ul partidului naționalist de extremă-dreapta Alternativa pentru Germania (AfD), care a vorbit în mod constant în sprijinul fermierilor.
Observatorii se tem că extremiștii vor fi de altfel principalii câștigători de pe urma protestelor, așa cum au reușit să capitalizeze și de pe urma temerilor populare provocate de migrația în creștere.




Criza bugetară și subvențiile
Reducerea subvențiilor nu a fost neapărat planificată de guvern, ci mai degrabă adoptată ca o soluție de avarie.
În noiembrie, în urma unei contestații depuse de opoziția creștin-democrată din CDU, Curtea Constituțională a decis că guvernul nu poate reutiliza în alte scopuri banii din „fondul pentru transformare și climă” – fondul COVID.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Ca urmare a deciziei, cele trei partide de la guvernare au fost nevoite să caute modalități de acoperi o gaură bugetară de miliarde de euro, iar eliminarea subvențiilor a fost una dintre soluții.




Protestele fermierilor – care vor culmina lunea viitoare cu un eveniment major la Berlin – au continuat în decembrie și anul acesta în ciuda faptului că guvernul a propus ulterior un compromis.
Inițial, Berlinul voia eliminarea scutirii de taxe pentru achiziționarea de echipamente agricole și forestiere, precum și a subvențiilor pentru motorina agricolă. Acum, potrivit propunerii de compromis, scutirile fiscale vor rămâne, iar subvențiile pentru combustibil vor fi eliminate doar gradual, până în 2026.




În prezent, mulțumită subvențiilor guvernamentale, agricultorii plătesc pentru motorină aproximativ jumătate din prețul pe care îl plătesc șoferii de automobile. Coaliția de la Berlin susține că renunțarea la motorină va contribui la îmbunătățirea mediului.
Însă fermierii spun că nu au opțiuni alternative de combustibil, iar retragerea subvențiilor amenință să îi scoată din afaceri.
Reducerile propuse au fost criticate chiar și de fermierii care susțin agenda de protejare a mediului.




„Este absolut corect să facem ca agricultura germană să nu mai fie dependentă de combustibili fosili, și să o susținem cu energie solară”, a spus Ottmar Ilchmann, un fermier de lactate din Frisia de Est, Saxonia Inferioară. „Dar aceasta nu este calea corectă”, a adăugat el, citat de The Guardian.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Reducerea subvențiilor la motorină va afecta cel mai probabil fermele mai mici.
Ministrul Economiei spune că problema sunt supermarketurile, nu guvernul
Vicecancelarul Robert Habeck, ministrul Economiei și Acțiunii Climatice, a declarat că este de înțeles că fermierii sunt supărați și nu doresc să renunțe la subvenții. Cu toate acestea, a sugerat el, problema lor nu are legătură cu guvernul, ci mai degrabă cu schimbările din acest sector.




El a spus că problemele sunt cauzate mai degrabă de marile lanțuri de supermarketuri cu discount, de abatoare și de producătorii de lactate.
Având în vedere că fermierii nu își pot stabili singuri prețurile, iar discounterii și consumatorii fac presiuni pentru prețuri din ce în ce mai mici la carne, lapte și alte produse, fermierii sunt nevoiți să producă mai mult pentru mai puțin, o situație care împinge fermele mai mici spre faliment.
Prețuri mai echitabile, recompense pentru sustenabilitate și vânzări directe către consumatori ar oferi o cale de ieșire din impas, a declarat Habeck, citat de Deutsche Welle.
Radicalizarea protestelor
Pentru politicienii din guvern și pentru unii observatori, protestele sunt un semn al radicalizării discursului din Germania – și din Europa, într-un moment de maximă tensiune, înaintea alegerilor europene de care extremiștii de dreapta ar putea profita.
Pentru aceștia, îngrijorător este faptul că multe dintre vehiculele prezente la protestele de luni aveau bannere cu logo-ul AfD.
Experții în securitate, scrie Deutsche Welle, au avertizat că protestul din ce în ce mai agresiv riscă să fie infiltrat de organizații antiguvernamentale extreme.
Unele dintre proteste au fost deja infiltrate de persoane care au afișat simboluri de extremă dreapta și s-au ciocnit cu poliția – în stilul observat în trecut la protestele anti-vaccin și anti-migrație.
La un moment dat, săptămâna trecută, vicecancelarul Habeck a devenit în mod direct ținta fermierilor furioși, unii dintre ei încercând să urce și să îl interpeleze pe feribotul pe care se afla alături de soția sa și numeroși alți pasageri.
El a avertizat că unii dintre cei implicați în acțiunile de protest răspândesc „fantezii de lovitură de stat”, adăugând că „simbolurile naționaliste sunt afișate în mod deschis”.
În replică, președintele Asociației fermierilor germani (DBV), Joachim Rukwied, l-a asigurat că protestele sunt curate. „Nu văd niciun pericol ca asociația noastră să fie infiltrată (de extrema dreaptă)”.
În schimb, Rukwied a acuzat guvernul că „jefuiește agricultura” și „pune în pericol aprovizionarea sigură cu alimente interne de înaltă calitate”.
Alți lideri ai fermierilor au avertizat cu privire la posibilitatea ca extremiștii să profite de pe urma protestelor.
„Aceste proteste sunt apă pentru morile AfD”, a spus Clemens Risse, secretarul general al Asociației micilor fermieri din Saxonia, landul estic în care partidul de extremă dreapta conduce în sondaje, înainte de alegerile regionale din septembrie.
„Poverile birocratice tot mai mari și costurile în creștere în ultimii 10 ani au generat o imensă frustrare care este acum revărsată”, a adăugat el. „Și apoi AfD arată spre importurile de cereale fără taxe din Ucraina și le spune fermierilor că guvernul încearcă să salveze lumea, dar nu se îngrijește de germani”, a observat el.
Ascensiunea extremiștilor de dreapta
Pe rețelele sociale, AfD a anunțat că îi susține pe oamenii obișnuiți „conduși spre ruină de o conducere politică iresponsabilă, ca în Evul Mediu”, și a îndemnat cetățenii să se alăture unei greve generale.
Pe canalele de mesagerie ale aplicației Telegram, limbajul utilizatorilor a fost mai radical, unii protestatari distribuind imagini generate de AI ale unui Reichstag în flăcări, înconjurat de tractoare, cu mesajul: „Vino la Berlin și alungă semaforul! Germania devine albastră”, o referire la culorile AfD.
În prezent, gruparea extremistă se află pe locul doi în sondaje la nivel național, la aproximativ 23%, depășind cu mult SPD, Verzii și FDP, care se află la guvernare, dar în urma principalei grupări de opoziție, CDU/CSU.
Iar anul se anunță unul complicat. Dincolo de alegerile europene, AfD este așteptată să obțină scoruri bune și la alegerile regionale ce vor avea loc în acest an în Saxonia, Turingia și Brandenburg.



Urmărește-ne pe Google News




----------------------------------


Momentul în care șoferul sare dintr-o mașină cuprinsă de flăcări, în China, și scapă teafăr | VIDEO 
Știri Externe
2024-01-10T16:01:52+02:00

Un bărbat a supraviețuit în mod miraculos când mașina lui a explodat, pe 6 ianuarie, la Huludao, provincia chineză Liaoning, aruncându-se afară din vehicul, arată imaginile filmate de o cameră de supraveghere și difizate de portalul Ixigua.



După primirea alarmei, detașamentul de pompieri din orașul Huludao a fost trimis la fața locului 8 salvatori cu 2 autospeciale de intervenție.
Șoferul a reușit să sară din mașină în timp ce aceasta a luat foc, după cum arată imaginile. Pompierii au strns focul rapid, împiedicându-l să se extindă. 
Se investighează cauzele accidentului, iar ipoteza preliminară a fost că explodat rezervorul. Mașina avea montată o instalație de GPL.

Ulterior, au apărut imagini cu epava automobilului. Martorii susțin că explozia a fost atât de puternică, încât mai multe geamuri ale unor bloc din apropiere s-au spart.




VEZI GALERIA  FOTOPOZA 1 / 4




Urmărește-ne pe Google News




----------------------------------


Directorul general al aeroportului din Sibiu, implicat într-un accident mortal 
Știri România
2024-01-10T15:39:00+02:00

Directorul aeroportului din Sibiu, Marius Gîrdea, a fost implicat miercuri, 10 ianuarie, într-un accident mortal în comuna Drăganu din judeţul Argeş, a relatat Turnul Sfatului.



„Din verificările preliminare, efectuate de polițiștii din cadrul Serviciului Rutier Argeș, s-a stabilit că un bărbat de 46 de ani, din județul Sibiu, care conducea un autoturism, pe DN 7, din direcția Vâlcea către Pitești, în împrejurări ce vor fi stabilite în urma cercetărilor, a pătruns pe sensul opus de mers, unde a intrat în coliziune cu un autoturism, condus de un bărbat de 69 de ani, din Pitești”, a transmis IPJ Argeș. 
În urma impactului, șoferul celei de-a doua mașini a rămas încarcerat, iar după ce a fost scos de pompieri din mașina contorsionată, un taxi de culoare albă, a fost declarat mort. „Persoana decedată este de sex masculin, în vârstă de aproximativ 69 de ani”, a transmis ISU Argeș.




Surse apropiate anchetei au confirmat pentru Libertatea că șoferul care a provocat accidentul mortal este directorul aeroportului din Sibiu, Marius Gîrdea. Din primele verificări, acesta a adormit la volan. El a fost testat cu etilotestul, iar rezultatul a fost negativ.
VEZI GALERIA  FOTOPOZA 1 / 4







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În afara lui Marius Gîrdea (46 de ani), au mai fost două victime, ambele din mașina lui, este vorba despre două femei în vârstă de 42 și 34 de ani, ambele din Sibiu.
„În cauză, a fost întocmit dosar penal pentru săvârșirea infracțiunii de ucidere din culpă și vătămare corporală din culpă, iar cercetările continuă pentru stabilirea tuturor împrejurărilor în care evenimentul s-a produs”, a transmis Poliția.



Urmărește-ne pe Google News




----------------------------------


Amalija Knavs, mama fostei prime- doamne a SUA Melania Trump, a murit 
Știri Externe
2024-01-10T15:25:50+02:00

Amalija Knavs a murit marţi, la vârsta de 78 de ani, în Florida, SUA, în urma unei boli îndelungate, a anunţat pe reţele de socializare Melania Trump, fosta primă-doamnă a Statelor Unite, relatează ABC News.



„Cu profundă tristețe anunț trecerea în neființă a iubitei mele mame, Amalija. Amalija Knavs a fost o femeie puternică ce s-a purtat întotdeauna cu grație, căldură și demnitate. A fost în întregime devotată soțului, fiicelor, nepotului și fiului ei. Ne va lipsi peste măsură și vom continua să-i onorăm și să-i iubim moștenirea”, a transmis Melania Trump.
La rândul său, fostul președinte american Donald Trump a onorat, pe reţeaua sa de socializare, Truth Social, memoria soacrei sale.




„Este o noapte foarte tristă pentru toată familia Trump!! Melania este o mamă magnifică, iar Amalija tocmai a zburat la cer. A fost o femeie incredibilă, care ne va lipsi!”, a scris Donald Trump.
Starea sănătăţii lui Amalija Knavs era evocată de la începutul lui ianuarie, după ce fosta primă-doamnă nu a apărut alături de soţul său, Donald Trump, de Revelion şi Anul Nou, în Florida.
Donald Trump a precizat că soţia sa se afla la căpătâiul soacrei sale, evocând o situaţie „foarte dificilă”, informează News.ro.




Părinții Melaniei, Viktor și Amalija Knav, au locuit la etajele superioare ale Casei Albe în timpul președinției lui Donald Trump și au avut o relație foarte strânsă cu fostul președinte al SUA și cu nepotul lor, Barron Trump.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Amalija Knavs şi soţul său, ambii de origine slovenă, au fost naturalizaţi americani în august 2018, în cadrul unui proces prin care cetăţeni adulţi îşi pot ajuta rudele să obţină un card verde şi statul de rezident permanent. Melania i-a susţinut atunci.




Amalija Knavs îl lasă în urma sa pe soţul său, pe Melania Trump, pe sora acesteia Ines Knauss şi pe nepotul său Barron, fiul lui Donald Trump.
FOTO: Profimedia



Urmărește-ne pe Google News




----------------------------------


Hexi Pharma a vrut să scape de sentința prin care are de plătit peste 10 milioane de euro către spitale. Judecătorii au respins definitiv contestația firmei 
Știri România
2024-01-10T15:21:45+02:00

Un complet de la Curtea de Apel București a hotărât respingerea definitivă a contestației la executare depusă de firma Hexi Pharma. Compania și directorii au scăpat de răspunderea penală, după ce faptele s-au prescris, însă firma care dilua dezinfectanții ajunși în peste 300 de spitale din țară a fost obligată să le plătească peste 10 milioane de euro unităților sanitare.



La nici un an după ce un alt complet de la Curtea de Apel București (CAB) a constatat că faptele din dosarul Hexi Pharma s-au prescris, însă au decis ca firma care dilua dezinfectanții să plătească pagube de 10 milioane de euro, compania a contestat decizia.
Dosarul, înregistrat tot la CAB în octombrie 2023, a ajuns la o sentință marți, 9 ianuarie 2023.
Curtea de Apel București a hotărât, definitiv, să respingă ca inadmisibilă contestația la executare formulată de Hexi Pharma.




Contestația a fost depusă doar de companie, cea care ar urma să despăgubească spitalele din România care au cumpărat produsele contrafăcute, nu și de directorii Mihail Leva și Flori Dinu.
Firma a fost pusă să achite și cheltuieli de judecată, în valoare de 500 de lei, în timp ce onorariile avocaților din oficiu care i-au reprezentat pe cei doi directori vor fi plătite de stat.
Cum a decurs dosarul Hexi Pharma
În 2016, echipa de investigații Libertatea/GSP a arătat că firma Hexi Pharma a diluat dezinfectanții folosiți în peste 300 de spitale din țară.




Procurorii au trimis compania în judecată și doi directori. Firma care producea dezinfectanţii folosiţi în aproape toate spitalele din România a fost acuzată de: 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



săvârșirea a 340 de infracțiuni de înșelăciune (7 cu consecințe deosebit de grave) săvârșirea infracțiunii de uz de fals (61 de acte materiale) 
participație improprie la infracțiunea de zădărnicire a combaterii bolilor. 

Cei doi directori Hexi, Flori Dinu (director general) și Mihail Leva (de producție), au fost acuzaţi de fals în înscrisuri sub semnătură privată și participație improprie la infracțiunea de zădărnicire a combaterii bolilor. 




Ei au fost condamnați în primă instanță, de Tribunalul București, la 3 ani, respectiv 3 ani și 8 luni de închisoare. Firma a primit o amendă penală de 2,6 milioane de lei. 
În apel, procesul a încetat după ce faptele acestora s-au prescris. 
Foto: Inquam Photos / George Călin



Urmărește-ne pe Google News




----------------------------------


„Nu credeam că șoseta va cădea”. Ce pedeapsă i-a aplicat instanța punkerului rus care a concertat gol într-un club din Sankt Petersburg 
Știri Externe
2024-01-10T15:19:44+02:00

Maksim Moiseev, liderul trupei punk „Pussies”, care a concertat gol, acoperindu-și bărbăția cu un ciorap, într-un club din Sankt Petersburg, a fost condamnat la 10 zile de închisoare administrativă pentru „huliganism mărunt”, relatează ziarul de stat Izvestia și publicația britanică Metro.



Pe canalul său de Telegram, serviciul judiciar s-a referit în glumă la Moiseev drept „eroul cu șoseta” și a adăugat că „suntem mulțumiți că a apărut complet îmbrăcat la audiere”. 
Artistul a fost condamnat la 10 zile de închisoare pe motiv de „huliganism mărunt”.
„Regret, dacă ar fi să dau timpul înapoi, nu aș mai face ce am făcut”, s-a căit Maksim Moiseev, după decizia instanței.
„Nu credeam că șoseta asta va cădea. Mi s-a părut o performanță potrivită, ceea ce, desigur, nu a fost cazul”, a declarat el, ironic, în fața presei.





Nu este clar dacă punkerul, supranumit „Tesli”, și-a ales „ținuta” ca un tribut adus rapperului Vacio (Nikolai Vasiliev), care a apărut în același mod la petrecerea în pielea goală de la Moscova, sau lui Red Hot Chili Peppers.
Potrivit Novaia Gazeta, un tribunal din Moscova a suspendat pentru 90 de zile activitatea clubului Mutabor, care a găzduit petrecerea „dezbrăcaților”. Localul a încălcat „cerințele sanitare”, după „otrăvirea unui client cu bere”.
Foto: Profimedia



Urmărește-ne pe Google News




----------------------------------


Un vaccin comestibil împotriva coronavirusului, pe bază de roșii, a fost inventat în Uzbekistan 
Știri Externe
2024-01-10T14:55:45+02:00

Un grup de oameni de știință uzbeci a anunțat crearea unui vaccin comestibil revoluționar împotriva coronavirusului. Noul vaccin, numit TOMAVAC, se bazează pe roșii modificate genetic care conțin subunitatea RBD a proteinei SARS-CoV-2 S1, scrie revista ucraineană Novoe Vremia.



Această metodă de dezvoltare a vaccinului diferă de vaccinurile parenterale tradiționale, deoarece activează nu numai imunitatea sistemică, ci și a mucoasei, despre care oamenii de știință spun că poate oferi o protecție pe termen mai lung și mai eficientă împotriva transmiterii virale.
Oamenii de știință de la Centrul de Genomică și Bioinformatică al Academiei de Științe din Uzbekistan au creat acest vaccind și el a fost prezentat de portalul științific Frontier. Autorii susțin că principala problemă a vaccinurilor existente împotriva coronavirusului este că acestea sunt administrate intramuscular, adică nu împiedică replicarea virusului pe membrana mucoasă. Invenția lor este diferită prin faptul că oferă atât imunitatea generală, cât și locală față de boală.




Dezvoltarea TOMAVAC a implicat crearea de roșii transgenice cu gena SARS-CoV-2 S1 și monitorizarea succesului transformării folosind amplificarea PCR.
Experimentele privind creșterea plantelor transgenice au fost efectuate în conformitate cu toate protocoalele și standardele necesare, scriu autorii în articolul lor științific.
Vaccinul comestibil este de așteptat să ofere o alternativă mai sigură și rentabilă din punct de vedere al mediului față de vaccinurile parenterale, care necesită condiții speciale de depozitare și transport.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În ciuda potențialei promisiuni a acestei abordări inovatoare, oamenii de știință solicită cercetări și teste suplimentare, înainte de implementarea pe scară largă în practica medicală.
Informații despre cercetarea unui vaccin pe bază de tomate fusese anunțată și de site-ul Agenției pentru Dezvoltarea Inovațiilor din Uzbekistan, care a publicat și imagini ale cutiei cu vaccinul.



Urmărește-ne pe Google News




----------------------------------


O femeie de 64 de ani, dată dispărută de familie, a fost găsită înecată în râul Dâmboviţa 
Știri România
2024-01-10T14:40:50+02:00

O femeie în vârstă de 64 de ani a fost găsită înecată miercuri, 10 ianuarie, în râul Dâmboviţa, trupul acesteia fiind scos de scafandrii de la SMURD, anunță Poliția Capitalei. Polițiștii au demarat o anchetă pentru a stabili exact dacă este aceeași cu o femeie dată dispărută ieri de familie.



Polițiștii Secției 11 au fost sesizați în jurul orei 11.00, prin apel la 112, despre faptul că în râul Dâmbovița se află o persoană înecată.
„La fața locului s-au deplasat polițiști din cadrul subunității, precum și scafandri SMURD, care au procedat la extragerea persoanei în cauză, o femeie în vârstă de 64 de ani. În urma procedurilor specifice efectuate de echipajul de prim-ajutor, persoana a fost declarată decedată”, a transmis Poliția Capitalei.
Cazul a fost preluat de Parchetul de pe lângă Tribunalul București, împreună cu Serviciul Omoruri, pentru a stabili ce s-a întâmplat.




De asemenea, trupul neînsuflețit urmează să fie dus la Institutul Național de Medicină Legală, în vederea efectuării necropsiei.
Potrivit Poliției, ieri, 9 ianuarie, familia unei femei de 64 de ani a anunțat autoritățile cu privire la dispariția acesteia.
Femeia a plecat în acea zi de la adresa de domiciliu, din sectorul 3, în jurul orei 11.30 și nu a mai revenit.
„Imediat după sesizarea depusă privind dispariția persoanei, polițiștii Serviciului de Investigații Criminale Sector 3 au fost demarat procedurile de depistare a femeii. După efectuarea activităților specifice, se va stabili cu exactitate dacă persoana găsită în râu este aceeași persoană, despre care am fost sesizați și care face obiectul cazului de dispariție, înregistrat la Serviciul de Investigații Criminale Sector 3”, precizează Poliția. 



Urmărește-ne pe Google News




----------------------------------


Fundașul Radu Drăgușin s-a transferat la Tottenham. Este cel mai scump transfer din istorie pentru un fotbalist român 
Știri România
2024-01-10T14:38:56+02:00

Fotbalistul român Radu Drăgușin, 21 de ani, a semnat, miercuri, 10 ianuarie, un contract pe 5 ani și jumătate cu formația londoneză Tottenham Hotspur, scrie Gazeta Sporturilor. Fotbalistul va avea un salariu anual de 3 milioane de euro, iar gruparea italiană Genoa va primi în schimbul lui suma de 25 de milioane de euro, sumă fixă, plus 5 milioane sub formă de bonusuri.



UPDATE 11 ianuarie, ora 13.00. Anunțul transferului întârzie pentru că Tottenham pregătește toate materialele aferente prezentării, de la fotografii la interviul video, astfel încât să le lanseze pe canalele de social media, scrie Gazeta Sporturilor.
UPDATE 11 ianuarie, ora 8.00. Transferul jucătorului român de la Genoa la Tottenham va fi oficializat azi de ambele cluburi joi, la ora 11.00, ora României.
UPDATE ora 18.20. „Radu a făcut deja prima parte a vizitei medicale, pleacă acum la a doua parte. Cel mai probabil, Drăgușin va fi prezentat în această aseară”, a declarat impresarul Florin Manea, la Digi Sport Special.




UPDATE ora 18.00. „Drăgușin semnează un contract valabil până în iunie 2029, cu un salariu de 3 milioane de euro pe sezon, acordul urmând să fie oficializat în curând. Spurs va plăti 25 de milioane de euro, plus bonusuri de 5 milioane de euro”, a scris, pe Instagram, Fabrizio Romano, jurnalist italian specializat în știri despre transferuri.
        View this post on Instagram            A post shared by Fabrizio Romano (@fabriziorom)







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



UPDATE ora 17.30. Radu Drăgușin a ajuns la baza de pregătire a lui Tottenham, unde va efectua vizita medicală, potrivit Sky Sports.
Radu Dragusin has arrived at Tottenham’s training ground where the defender will undergo a medical 👀🏠 pic.twitter.com/cwAkhjzvoF— Sky Sports News (@SkySportsNews) January 10, 2024 
Știrea inițială. Stoperul naționalei a ajuns la Londra cu un avion pus la dispoziție de britanici. Va efectua vizita medicală, apoi va parafa contractul cu Tottenham, unde va avea un salariu stagional de 3 milioane de euro. 




„E fericit. Mergem la Tottenham! Decizia am luat-o dimineață. E greu să ai de făcut asemenea alegere. Bayern l-a dorit insistent, dar oferta oficială a venit în ultima noapte. Erau mai mulți bani de la Bayern, dar a zis că acesta e pasul corect în carieră. Am stat toată noaptea să ne gândim, să vedem care sunt plusurile și minusurile. Și Napoli, și AC Milan l-au vrut. Dar el a dorit de mic să joace în Premier League”, a declarat Florin Manea, la GSP Live.

Îl vor pe 6 ani și jumătate acum. Avem ofertă pe 5 ani și jumătate. Mai sunt mici detalii de pus la punct, dar 99% suntem înțeleși.
Florin Manea:







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Cu antrenorul a vorbit de trei ori. Chiar și aseară l-a sunat, când erau negocierile în impas. Dar acum răsuflăm ușurați. Teoretic, Radu poate debuta pe 14. Sunt 4 zile, dar e pregătit. Completăm actele și vedem”, a mai spus agentul.
„Nu îmi vine să cred că am refuzat Bayern. Dar asta e decizia. Am luat-o cu Radu și familia lui. I-am anunțat pe cei de la Bayern că asta e decizia. Poate pe viitor vom ajunge din nou acolo”, a precizat Manea.
Suma de transfer este de 30 de milioane de euro: 25 de milioane sumă fixă și 6 milioane ca bonusuri. Jucătorul devine cel mai scump transfer din istorie pentru un fotbalist român.




Top 5 transferuri fotbaliști români

Adrian Mutu – 19 milioane de euro, de la Parma la Chelsea, în 2003.
Cristian Chivu – 18 milioane de euro, de la Ajax la Roma, în 2003. 
Cristi Chivu – 16 milioane de euro, de la Roma la Inter, în 2007.
Dennis Man – 13 milioane de euro, de la FCSB la Parma, în 2021.
Răzvan Marin – 12,5 milioane de euro, de la Standard Liege la Ajax, în 2019.

Radu Drăgușin a fost desemnat „Fotbalistul anului” în tradiționala anchetă a ziarului Gazeta Sporturilor, cea mai veche, mai complexă și mai respectată anchetă din sportul românesc.




Drăgușin și-a câștigat și postul de titular indiscutabil în naționala României, fiind o piesă de bază în campania de calificare la Euro 2024.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Drăgușin a mai evoluat la Juventus Torino, Sampdoria și Salernitana. Fotbalistul care impresionat cu prestațiile sale solide în tricoul celor de la Genoa a fost transferat definitiv de la Juventus, vara trecută, în schimbul a 5,5 milioane de euro.
Radu Drăgușin (stânga), în duel cu francezul Marcus Thuram, într-un meci cu Inter, din Serie A
Foto: Hepta



Urmărește-ne pe Google News




----------------------------------


Polițist din Covasna acuzat că a tras cu arma de vânătoare înspre un bărbat, cercetat pentru tentativă de omor 
Știri România
2024-01-10T14:28:43+02:00

Omul legii ar fi ameninţat un bărbat cu o puşcă de vânătoare şi ar fi tras în direcţia acestuia, după care a pătruns în locuința acestuia. Acum este cercetat pentru tentativă de omor, violare de domiciliu, ameninţare, uz de armă fără drept şi distrugere spun procurorii, conform Agerpres.



Potrivit unui comunicat al Parchetului de pe lângă Tribunalul Covasna, suspectul, „care are calitatea de agent de poliţie în cadrul IPJ Covasna”, ar fi intrat în curtea bărbatului şi ar fi tras două focuri de armă în direcţia acestuia, după care ar fi distrus un geam şi ar fi intrat în locuinţă.
„Potrivit anchetei, suspectul s-a deplasat la locuinţa persoanei vătămate din localitatea Pachia, jud. Covasna, a pătruns în curtea acesteia şi, cu arma de vânătoare pe care o deţinea în mod legal, a executat două focuri de armă în direcţia victimei”.




„În continuare, suspectul a distrus un geam de la fereastra locuinţei, a pătruns în casă, şi, între timp, persoana vătămată şi o martoră au reuşit să fugă din imobil. În prezent, suspectul se află internat la spital din cauza stării sale de sănătate”, se arată într-un comunicat de presă, remis Agerpres de către Parchetul de pe lângă Tribunalul Covasna.
Actele de urmărire penală în această cauză s-au efectuat cu sprijinul ofiţerilor de poliţie judiciară din cadrul Inspectoratului Judeţean de Poliţie Covasna – Serviciul de Investigaţii Criminale şi Serviciul Arme, Explozivi şi Substanţe Periculoase



Urmărește-ne pe Google News




----------------------------------


Aeroporturile Otopeni și Băneasa sunt pregătite pentru Air Schengen, anunță autoritățile. Ce urmează din martie 
Știri România
2024-01-10T14:26:11+02:00

Aeroportul Internațional Henri Coandă-Otopeni și Aeroportul Băneasa-Aurel Vlaicu sunt pregătite pentru operarea pe fluxuri separate Schengen, iar din 31 martie, pasagerii nu vor mai trece pe la ghișeele de control de frontieră, a anunțat miercuri, 10 ianuarie, Compania Națională Aeroporturi București (CNAB).



„CNAB a luat din timp toate măsurile necesare pentru ca infrastructura să asigure o operare fără neconformități și în colaborare cu instituțiile abilitate, în special cu Inspectoratul General al Poliției de Frontieră, a pregătit procedurile specifice”, se arată în comunicat.
Din totalul traficului internațional, două treimi dintre pasageri călătoresc către sau dinspre destinații Schengen, iar odată cu intrarea României în Air Schengen, care va avea loc pe 31 martie, pasagerii nu vor mai trece pe la ghişeele de control de frontieră, acestea urmând a fi relocate.




„Fluxurile de pasageri sunt pregătite pentru operare, iar ghișeele de control destinate fluxurilor non-Schengen, atât pentru ieșirea din țară, cât și pentru intrare, sunt deja amplasate pe poziții și racordate la rețeaua informatică. Pregătirile s-au încheiat încă de la finalul anului 2022, și numai decizia nefavorabilă a Consiliului JAI a făcut ca acestea să nu intre atunci în funcțiune”, a precizat CNAB.
Autoritățile au mai spus că mare parte a infrastructurii de terminal de la Aeroportul Otopeni, cea dată în folosință în 2011 și 2012, a fost proiectată pentru sistemul Schengen/non-Schengen.




Bulgaria și România, în Schengen aerian și maritim, din 31 martie



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Consiliul Uniunii Europene a votat în seara de 30 decembrie 2023, în unanimitate, admiterea României și a Bulgariei în spațiul Schengen din 31 martie 2024, cu frontierele aeriene și maritime. Nu există deocamdată un calendar pentru accederea și cu granițele terestre.
Austria a pus trei condiții principale pentru Air Schengen: întărirea în continuare a securității la frontierele externe ale Uniunii Europene, creșterea controalelor la frontierele România-Bulgaria și Ungaria-România și acceptarea de către Bulgaria și România a imigranților aflați în Austria, mai ales afgani și sirieni.




Comisia Europeană a precizat că discuțiile pentru eliminarea controalelor la frontierele terestre vor continua anul viitor și că o decizie va fi luată într-un interval de timp rezonabil, iar surse guvernamentale au spus pentru Libertatea că accederea în Schengen terestru nu va avea loc mai devreme de 2025.



Urmărește-ne pe Google News




----------------------------------


Șofer român de TIR mort, străpuns de semnul de circulație pe care l-a lovit și care a zburat apoi prin parbriz, pe o șosea din Italia 
Știri România
2024-01-10T14:20:34+02:00

Un șofer român de TIR a murit luni seara, în Italia, străpuns de un indicator rutier care a trecut prin parbriz. Camionul condus de român a ieșit de pe șosea, relatează portalul regional de știri Chioggia Today24.



Accidentul dramatic a avut loc la Chioggia, în provincia Veneția, pe șoseaua Romea. Pompierii au intervenit imediat la fața locului și au pus vehiculul în siguranță, în timp ce personalul medical ajuns la fața locului a încercat în toate modurile să-l salveze pe șoferul camionului. Eforturi de salvare care, din păcate, au fost în zadar: bărbatul care conducea, de origine română, a murit din cauza rănilor grave suferite.
VEZI GALERIA  FOTOPOZA 1 / 5




Camionul, care circula pe direcția Veneția, a ieșit de pe șosea la kilometrul 84, încheiendu-și drumul în șanțul de la marginea șoselei, blocat în noroi. Un accident care, privind fotografiile și daunele vehiculului n-ar fi trebuit nici măcar să producă răni șoferului.
Numai că, din primele informații, se pare că, părăsind drumul, camionul a lovit un indicator rutier care ar fi spart geamul cabinei și l-ar fi străpuns pe șofer.
Acesta era din Argeș, prietenii și rudele postând pe Facebook imagini teribile cu cabina lovită de stâlp după ce a ieșit pe șosea.



Urmărește-ne pe Google News




----------------------------------


O femeie din Cugir a fost urmărită la locul de muncă, bătută și violată de fostul partener 
Știri România
2024-01-10T14:09:23+02:00

Un bărbat de 60 de ani a fost arestat preventiv, după ce și-a bătut şi violat fosta parteneră, în vârstă de 54 de ani. Bărbatul nu avea voie să se apropie de femeie, fiind emis un ordin de restricție pe numele său, informează Alba24.



Incidentul a avut loc luni, 8 ianuarie, când bărbatul s-a deplasat la locul de muncă al fostei sale concubine, încălcând astfel ordinul de protecție emis de instanța de judecată la data de 15 noiembrie 2023, anunţă IPJ Alba.
Potrivit anchetatorilor, acesta a devenit violent și ar fi agresat-o pe femeia, în vârstă de 54 de ani, aplicându-i lovituri în zona capului, iar sub amenințarea cu alte acte de violență, ar fi determinat-o să întrețină cu el raporturi sexuale.
Totul s-ar fi petrecut chiar în școala, unde femeia lucrează, notează ŞtirileProtv. Bărbatul a fost arestat preventiv și este cercetat pentru încălcarea ordinului de protecție, violență în familie, viol și loviri sau alte violențe.



Urmărește-ne pe Google News




----------------------------------


Fotbalist împușcat în braț, în timpul unui meci din Irlanda. Glonțul rătăcit a fost tras de un vânător de căprioare, în pădurea din apropierea terenului 
Știri Externe
2024-01-10T14:06:30+02:00

Donnacha O'Brien, 32 de ani, de la Rearcross FC, a fost lovit, sâmbătă, 6 ianuarie, de un glonț rătăcit, în timpul reprizei a doua a meciului de la Ballymackey FC. Polițiștii suspectează că proiectilul a fost tras de un vânător de căprioare, în pădurea din apropierea terenului, informează Irish Sun și Extra.



Incidentul șocant a avut loc în minutul 55 al meciului din Divizia 2 „B” North Tipperary&District League, un campionat de amatori din Irlanda, după ora locală 21.00. Atacantul de 32 de ani a căzut la pământ, după ce o bubuitură s-a auzit în depărtare.
Jucătorii, antrenorii și spectatorii l-au auzit pe O’Brien țipând de durere, apoi au fost uluiți să constate că fotbalistul fusese împușcat în braț.
El a fost tratat la fața locului de personalul serviciilor de urgență și dus cu ambulanța la Spitalul Universitar din Limerick. Meciul a fost abandonat.




Donny a fost operat și i-a fost extras glonțul din braț. Donnacha, care a postat imaginile cu radiografia și cu glonțul care l-a lovit pe rețelele sociale, speră să revină pe teren „cât mai curând posibil”.
Soția a spus că Donny „a fost foarte norocos că nu i-au fost lovite organe vitale când a fost împușcat. „Este cea mai ciudată accidentare din fotbal, din toate timpurile”, a declarat femeia, după ce O’Brien a fost externat, duminică.
Clubul Rearcross FC a fost înființat în 1972 și are deviza „ná géill go deo” (n.r. – nu ceda niciodată).





Gardai, poliția irlandeză, suspectează faptul că glonțul care l-a lovit pe jucătorul de la Rearcross ar fi fost tras de cineva care vâna căprioare, într-o pădurice din apropierea terenului, însă vinovatul nu a fost găsit.



Urmărește-ne pe Google News




----------------------------------


Adan Canto a murit la 42 de ani. Actorul era cunoscut pentru rolurile din „X-Men” și „Narcos” 
Știri Externe
2024-01-10T13:58:02+02:00

Adan Canto, actorul cunoscut pentru rolurile din „X-Men” și „Narcos”, a murit la vârsta de 42 de ani. Hotărâse să își țină secret diagnosticul primit din partea medicilor.



Adan Canto, actorul care a jucat în serialul „The Cleaning Lady” și a apărut în „X-Men: Days of Future Past“, „Designated Survivor”, „Narcos” de la Netflix și nu numai, a murit luni, 8 ianuarie 2024, din cauza unui cancer apendicular, a confirmat Variety. Actorul avea 42 de ani și decisese să păstreze diagnosticul său privat.
„Adan avea o profunzime de spirit pe care puţini o cunoşteau cu adevărat. Cei care l-au întrezărit au fost schimbaţi pentru totdeauna”, a spus publicista Jennifer Allen într-o declaraţie. „Va fi foarte regretat de atât de mulţi”, a adăugat Allen, citată de News.ro.




„Suntem cu inima frântă la aflarea veștii decesului lui Adan Canto. Un actor minunat și un prieten drag, am fost onorați să îl avem ca parte a familiilor Warner Bros. Television și Fox Entertainment încă de la debutul său în SUA în «The Following», în urmă cu mai bine de zece ani”, au spus Warner Bros. Television și Fox Entertainment într-o declarație comună. 
„Cel mai recent, a luminat ecranul în «The Cleaning Lady» cu o interpretare puternică ce i-a pus în valoare măiestria, talentul, profunzimea și vulnerabilitatea. Aceasta este o pierdere de neînțeles și suntem îndurerați alături de soția sa Stephanie, de copiii lor și de cei dragi. Adan ne va lipsi mult”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Adan Canto era căsătorit cu Stephanie Ann Canto și împreună au doi copii, Roman Alder și Eve Josephine.
VEZI GALERIA  FOTOPOZA 1 / 6
În „The Cleaning Lady”, Adan Canto a jucat rolul gangsterului Arman Morales, care recrutează o mamă în organizația sa criminală ca femeie de serviciu, după ce aceasta este martoră la o crimă brutală. Élodie Young joacă rolul principal Thony De La Rosa, care acceptă să ajute familia criminală a lui Arman în schimbul protecției fiului ei de 5 ani. Sezonul 2 s-a încheiat cu Arman ajungând la închisoare, iar Thony rămânând în urmă pentru a-și continua afacerea. Sezonul 3 se filmează în prezent și urmează să înceapă să fie difuzat pe 5 martie.




Despre Adan Canto
Născut în Ciudad Acuña, Coahuila, Mexic, Adan Canto a crescut în Del Rio, Texas, și a urmat o carieră timpurie în muzică. A scris cântece pentru mai multe emisiuni TV și filme mexicane, iar în cele din urmă a ajuns pe scenă într-o adaptare a filmului „All About My Mother” de Pedro Almodóvar. Primul său rol la televiziune a fost în „Estado de Gracia”, în 2009.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Debutul actoricesc american al lui Canto a avut loc în serialul de thriller polițist „The Following”, cu Kevin Bacon, în 2013. El a continuat să aibă roluri în sitcomul „Mixology” de pe ABC, în serialul polițist „Narcos” de pe Netflix, „Blood and Oil” și „Second Chance”. Primul său rol important în film a fost interpretarea supereroului Sunspot în filmul „X-Men: Days of Future Past”, în 2014.




În 2016, Adan Canto s-a alăturat serialului „Designated Survivor” de la Fox, în rolul vicepreședintelui Aaron Shore, alături de Tom Kirkman, președintele SUA, interpretat de Kiefer Sutherland. Actorul a regizat, de asemenea, două scurtmetraje, „Before Tomorrow”, în 2014, și „The Shot”, în 2020. Printre celelalte filme în care a jucat se numără „Amanda and Jack Go Glamping”, „2 Hearts”, „Bruised”, „The Devil Below” și „Agent Game”.
FOTO: Hepta



Urmărește-ne pe Google News




----------------------------------


Opt oameni fără adăpost, găsiți în corturi din pături și celofan, într-o pădure din Bistrița. Printre ei, o fetiță de 2 ani și un băiat de 6 ani 
Știri România
2024-01-10T13:53:23+02:00

Șase adulți și doi copii au fost găsiți de autorități în Pădurea Codrișor, la periferia municipiului Bistrița, în adăposturi improvizate din cartoane, lemne și folii de plastic. Oamenii au fost evacuați, iar cei doi copii au fost duși la UPU Bistrița, pentru îngrijiri medicale, a anunțat Poliția Locală Bistrița, într-o informare pe pagina de Facebook.



Condițiile în care trăiau oamenii au ieșit la iveală luni, 8 ianuarie, când autoritățile au mers la fața locului. 
„În dimineața de 8 ianuarie 2024 polițiștii locali împreună cu reprezentanții Direcției de Asistență Socială și ai SPCVSU din cadrul Primăriei municipiului Bistrița au identificat în Pădurea Codrișor 3 adăposturi improvizate, în care locuiau un număr de 8 persoane (6 persoane adulte și două persoane minore), acestea fiind expuse temperaturilor scăzute”, a transmis Poliția Locală Bistrița, pe Facebook.




VEZI GALERIA  FOTOPOZA 1 / 5
Adulții au fost îndrumați să meargă la Centrul de noapte și cazare pentru persoane adulte fără adăpost Bistrița. Cei doi copii, a căror stare de sănătate era precară, au fost transportați la UPU Bistrița, spun polițiștii locali.




Minorii sunt un băiat de 6 ani și o fetiță de 2 ani. Ei au ajuns la spital cu boli respiratorii şi au fost preluaţi de cei de la Protecţia Copilului. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


De asemenea, ambii sunt suspecţi de contact cu un caz TBC, în baza declaraţiilor făcute de mama lor, fiind testați în acest sens în cursul zilei de marţi, a transmis purtătorul de cuvânt al Spitalului Clinic Judeţean de Urgenţă Bistriţa, Camelia Strungari, pentru Agerpres.
Corturile au fost desființate ulterior de angajații Primăriei municipiului Bistrița.




Urmărește-ne pe Google News




----------------------------------


Polițiștii din România nu vor putea folosi camere video cu recunoaștere facială. Europarlamentar: „Au un potențial de abuz mult prea ridicat” 
Știri România
2024-01-10T13:33:02+02:00

Uniunea Europeană va implementa noi reguli pentru a controla utilizarea Inteligenței Artificiale și pentru a preveni abuzurile din partea autorităților, iar folosirea camerelor video cu recunoaștere facială de către poliție va fi permisă doar în situații foarte clar reglementate, a declarat la Pro TV europarlamentarul Dragoș Tudorache.



El a fost raportor al Parlamentului European pentru Legea privind Inteligența Artificială și a coordonat acordul politic la care au ajuns statele membre UE pentru a reglementa folosirea AI. Europarlamentarul a precizat că recunoașterea facială existentă acum pe telefoane nu va fi interzisă la nivel european.
„Ceea ce interzicem însă prin această lege este, într-adevăr, utilizarea acestei tehnologii în spațiul public, pentru supraveghere 24 h din 24, deci pentru supraveghere în timp real. De ce? Pentru că noi o considerăm ca fiind o intruziune mult prea mare în drepturile noastre, în viața noastră privată, cu un potențial de abuz mult prea ridicat pentru a ne permite să o avem în spațiul public”, a explicat Tudorache.




Totuși, există și o excepție, dacă autoritățile au nevoie de folosirea recunoașterii faciale pentru a prinde infractorii, dar chiar și așa, numai în cazuri justificate.
„Am introdus însă și o excepție aici, înțelegând că e posibil ca în anumite situații, autoritățile responsabile cu ordinea publică, poliția, în speță, să aibă nevoie să acceseze și să folosească această tehnologie pentru a prinde un infractor în anumite situații, în anumite investigații foarte importante. Și atunci am creat o excepție în lege pentru a permite această utilizare”, a adăugat Dragoș Tudorache.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Dar chiar și acolo s-au pus niște reguli foarte stricte, tocmai pentru a ne asigura că abuzul nu este posibil. Nu se poate face decât dacă este un risc iminent cu privire la viața unei persoane sau la comiterea unui atentat terorist, de exemplu, pentru a identifica o victimă de trafic de persoane, o victimă de răpire, copii minori care sunt poate dați în căutare”, a mai spus el.
„Deci, practic, sunt situații foarte restrânse în care poliția poate folosi această tehnologie. În rest, AI rămâne interzisă la nivelul Uniunii Europene”, a punctat Tudorache.



Urmărește-ne pe Google News




----------------------------------


Vicepreședintele Băncii Centrale Europene: Posibilă recesiune în zona euro, cu perspective slabe de creștere economică 
Știri Externe
2024-01-10T13:30:16+02:00

Este posibil ca zona euro să fi intrat în recesiune în ultimul trimestru, iar perspectivele rămân slabe, a declarat miercuri vicepreședintele Băncii Centrale Europene, Luis de Guindos, adăugând că recenta încetinire rapidă a inflației este posibil să ia o pauză acum, citează Reuters.



Creșterea economică a zonei euro a oscilat pe ambele dimensiuni ale lui zero în cea mai mare parte a anului 2023 și se întrevede doar o ușoară redresare în acest an, ceea ce contribuie la stagnarea inflației, care a depășit ținta BCE de ani și a forțat factorii de decizie politică să majoreze ratele dobânzilor la niveluri-record anul trecut.
„Indicatorii soft indică o contracție economică și în decembrie, confirmând posibilitatea unei recesiuni tehnice în a doua jumătate a anului 2023 și perspective slabe pe termen scurt”, a declarat de Guindos la Madrid.




„Datele care sosesc indică faptul că viitorul rămâne incert, iar perspectivele, orientate în jos”, a spus el.
De Guindos a spus că slăbiciunea economică a fost generalizată, construcțiile și industria prelucrătoare fiind afectate în mod deosebit, iar serviciile probabil că vor urma în lunile următoare.
În ceea ce privește politica monetară, de Guindos nu a oferit niciun mesaj nou, limitându-se să repete indicațiile BCE potrivit cărora o rată a depozitelor de 4%, menținută pe o „durată suficient de lungă”, va contribui la reducerea creșterii prețurilor până la obiectivul BCE de 2%.




Investitorii prevăd cel puțin cinci reduceri de dobândă în acest an, prima măsură urmând să fie luată în martie sau aprilie, un termen pe care mai mulți factori de decizie l-au considerat excesiv, având în vedere presiunile persistente asupra prețurilor.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Inflația a scăzut rapid în cea mai mare parte a anului 2023, dar a revenit la 2,9% luna trecută, în principal din cauza unor factori tehnici, și s-ar putea menține în jurul acestui nivel pentru o perioadă.



Urmărește-ne pe Google News




----------------------------------


„Ușa copilotului nu s-a deschis. S-a salvat în ultima clipă”. O mașină a derapat într-o curbă și aterizat în bazinul pompierilor, la un raliu din Austria | VIDEO 
Știri Externe
2024-01-10T13:27:38+02:00

Momente de groază pentru pilotul Johannes Keferböck și pentru copilotul Ilka Minor, pe 7 ianuarie, după ce au ieșit în decor în timpul celei de-a 15-a probe speciale din cadrul ediției cu numărul 37 a JännerRally, competiție automobilistică organizată în Austria, relatează MeinBezirk.



Accidentul dramatic a avut loc Obermarreith, estul Austria în cadrul etapei dintre Sandl și Skt. Oswald. La volanul unei Skoda Fabia RS Rally2, pe drumul acoperit cu zăpadă, Keferböck a abordat în viteză virajul, a derapat și a aterizat în bazinul pompierilor din localitate. Mașina s-a scufundat rapid în apa rece. 



Au urmat secunde dramatice. „Am putut să deschid și să ies din mașină, dar ușa din dreptul lui Ilka s-a blocat. S-a scufundat și nu mai putea respira. Am încercat să ridic mașina cumva. Din fericire, într-un final s-a eliberat și a ieșit de sub apă”, a declarat Keferböck, campionul aceleiași curse în 2018.







O familie care locuia în apropiere i-a preluat, până la sosirea paramedicilor. „Am făcut un duș fierbinte în casa lor și am băut un ceai cald”, a explicat pilotul, care aduce mulțumiri celor care i-au îngrijit în primele momente.

Temperatura corpului lui Ilka a fost măsurată doar la 32 de grade Celsius după dușul fierbinte și după ce s-a încălzit cu ceai. Sunt foarte bucuros că am scăpat cu bine. Nu vreau să mai experimentez așa ceva.
Johannes Keferböck:




Foto: Facebook Ilka Minor



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Mașina a fost scoasă din bazin cu o macara a pompierilor.
Skoda Fabia Rally2 💦📹 Rallye Dream Blog#jaennerrally #jännerrallye #skoda #rally #rallye pic.twitter.com/fYsjXSuHBn— rallye-mag (@rallyemag) January 8, 2024





„Se fac diverse glume despre accidentul nostru pe internet, într-o anumită parte poate că este destul de amuzant, dar a fost o chestiune de viață sau de moarte”, a mai spus Keferböck.

Etapa specială 15 a fost anulată. În acel moment, cuplul Keferböck-Minor era pe locul opt. Michael Lengauer a câștigat raliul din Austria.



Urmărește-ne pe Google News




----------------------------------


Probleme la plata cu cardul în transportul public bucureștean și în urmărirea vehiculelor pe aplicația InfoTB până miercurea viitoare 
Știri România
2024-01-10T12:59:58+02:00

Asociația de Dezvoltare Intercomunitară pentru Transport Public București-Ilfov (TPBI) a anunțat miercuri, 10 ianuarie, că în perioada 10 ianuarie-17 ianuarie cei care folosesc autobuze, tramvaie și troleibuze ar putea avea probleme la plata cu cardul bancar la validatoare din cauza schimbării furnizorului de servicii mobile la STB.



„Societatea de Transport București – STB SA, care gestionează Sistemul Automat de Taxare și aplicația InfoTB, schimbă operatorul de date mobile pentru vehicule, iar procesul presupune înlocuirea cartelelor SIM pentru un număr de aproximativ 1.850 de vehicule ale tuturor operatorilor de transport din regiune aflate în circulație”, a transmis TPBI.
Călătorii vor avea probleme și la urmărirea vehiculelor pe aplicația InfoTB, implicit în planificarea drumurilor folosind această aplicație.




Prin urmare, între 10 și 17 ianuarie, TPBI recomandă folosirea metodelor alternative de plată a călătoriilor în transportul în comun, precum cele prin cardurile ACTIV sau plata prin SMS, la numărul de telefon 7458, ori prin aplicația mobilă 24Pay.




Urmărește-ne pe Google News




----------------------------------


Vladimir Putin i-a spus unui rus, tată cu cinci copii: „Știi ce mă face fericit? Vestea bună este că asta devine la modă” 
Știri Externe
2024-01-10T12:56:53+02:00

Președintele rus Vladimir Putin a sosit la Ciukotka, în Orientul Îndepărtat, fiind pentru prima oară când vizitează districtul autonom de la Marea Bering. În capitala Anadîr, Putin a vorbit despre dorința sa ca familiile ruse să aibă cât mai mulți copii, relatează agenția de presă rusă TASS.




Vladimir Putin a ajuns la Andîr miercuri, 10 decembrie, și a fost întâmpinat de o temperatură extremă, -30 de grade. Este doar a doua oară în istorie când un lider rus vizitează Ciukotka, după ce în 2008 a fost aici Dmitri Medvedev, pe atunci președintele statului.
La o întâlnire cu locuitori ai districtului, președintele rus a spus că se bucură că familiile numeroase devin la modă în Rusia. Putin a citat statisticile de anul trecut, potrivit cărora, în Rusia, 60% dintre bărbați și 70% dintre femei și-ar dori să aibă doi sau mai mulți copii.




„Știi ce mă face fericit? Vestea bună nu este doar că ai cinci copii, ceea ce este foarte bine și te felicităm cu toții, dar vestea bună este că devine la modă să ai mulți copii”, i-a spus Putin unui participant la întâlnire, un tată cu cinci copii.
„Această atitudine față de o familie numeroasă se întărește și crește constant. Și, desigur, în acest sens, este foarte important ca statul să sprijine astfel de familii”, a adăugat președintele rus.
 „Există o întreagă gamă de sprijin aici, credite ipotecare ieftine și scutire de la impozitul pe venit; dacă o familie mare decide să-și îmbunătățească condițiile de viață, vinde ceva, atunci nu plătește impozit. Un sistem unificat de beneficii din [perioada] sarcinii mamei până la împlinirea a 18 ani a unui copil. În general, un întreg set mare de ajutor”, a clarificat Putin, menționând că aceste beneficii includ, în special, scutirea de plata impozitelor pe proprietate.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Președintele Rusiei declarase de mai multe ori în 2023 că a avea mulți copii ar trebui să devină un nou mod de viață pentru toate popoarele Rusiei.



Urmărește-ne pe Google News




----------------------------------


Cum au dispărut din închisoare „Bin Laden” brazilianul și „DVD”, doi infractori extrem de periculoși, cu permisiunea autorităților 
Știri Externe
2024-01-10T12:55:23+02:00

Eliberați temporar de Crăciun, sute de deținuți din închisorile din Rio, inclusiv unii periculoși, nu s-au mai întors în celule. Congresul brazilian este acum presat să schimbe regulile acordării acestor permisii, scriu CNN Brasil și O Globo.



Peste 250 din cei 1.785 de deținuți din Rio de Janeiro care au primit permisie de Crăciun pentru a-și petrece sărbătoarea acasă nu s-au mai întors în celule, au admis autoritățile zilele trecute.
Deținuții au fost eliberați temporar pe 24 decembrie și ar fi trebuit să se întoarcă în închisoare în seara zilei de 30 decembrie. Doar aproximativ 1.530 de oameni au făcut asta, restul fiind declarați fugari.
Problema este că printre cei care nu s-au întors de află câțiva dintre cei mai periculoși infractori, scrie CNN Brasil, iar presa se întreabă de ce anume au primit aceștia voie să plece din închisoare.




Pentru a fi eliberați temporar, deținuții trebuie să îndeplinească anumite criterii: să își ispășească pedeapsa într-o închisoare cu regim semideschis, să aibă o bună conduită în închisoare și în cele din urmă să primească aprobarea unui judecător.
Este de asemenea important ca deținuții să se afle la prima pedeapsă și să fi ispășit o parte din aceasta.De data aceasta însă, deținuții care au fugit după eliberarea temporară nu au fost doar infractori mărunți, printre ei aflându-se șefi ale unor bande periculoase.




Unul dintre ei este Saulo Cristiano de Oliveira Dias, cunoscut drept SL, iar altul este Paulo Sérgio Gomes da Silva, cunoscut în lumea interlopă sub numele de Bin Laden (după fostul lider al Al-Qaeda, ucis în 2011).



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit unui articol din ziarul brazilian O Globo, brazilianul Bin Laden era cunoscut pentru că el controla comerțul cu droguri într-o favelă din cartierul Botafogo din Rio. În cazul eliberării sale temporare, judecătorul a argumentat că astfel de măsuri vor ajuta la reintegrarea în societate a traficantului.




SL este un alt caz interesant. Acesta își ispășea pedeapsa de 18 ani și 9 luni pentru uciderea unui soldat. În urmă cu un an, judecătorul a refuzat să permită eliberarea temporară de Crăciun a omului considerat a fi un recidivist periculos, dar în noiembrie 2023, instanța a permis în cele din urmă acest lucru.
Cotidianul O Globo s-a întrebat nu doar de ce a fost eliberat temporar SL, dar și de ce a putut acesta să își ispășească pedeapsa într-un penitenciar cu un regim mai relaxat.




Presa braziliană l-a menționat printre deținuții fugari pe Davi da Conceição Carvalho, cunoscut în lumea interlopă și sub numele de Pinóquio sau DVD.
Acesta primise o permisie în toamnă, de Ziua Copilului, dar nu s-a mai întors până la termenul-limită de 17 octombrie. DVD a fost un cap al rețelei locale din Rio, în Blocul Complexo do Chapadão și în jurul acestuia, el fiind condamnat la 28 de ani de închisoare pentru mai multă infracțiuni, inclusiv omucidere.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Normele care permit acest tip de eliberări temporare în perioada Crăciunului, Paștelui, Zilei Mamei, Zilei Copilului și a altor sărbători sunt controversate, deoarece o parte a deținuților dispar în mod frecvent, scrie BBC.




În 2022, 43% dintre cei cărora li s-a acordat această permisie nu s-au mai întors la închisoare, potrivit departamentului penitenciarelor din statul Rio de Janeiro.
Congresul brazilian este acum sub presiune pentru a adopta un nou proiect de lege care să înăsprească regulile actuale privind eliberarea temporară a deținuților.



Urmărește-ne pe Google News




----------------------------------


Thailanda interzice consumul recreațional de canabis, la 18 luni de la dezincriminarea istorică 
Știri Externe
2024-01-10T12:39:50+02:00

Noul guvern thailandez se pregătește să adopte o nouă legislație care interzice consumul de canabis în scop recreativ, la doar 18 luni după ce țara a devenit prima din Asia care a dezincriminat această plantă, scrie CNN.



Legile relaxate au dus la dezvoltarea unei industrii profitabile a canabisului, care se adresează atât localnicilor, cât și străinilor, în toată țara din Asia de Sud-Est, însă un nou guvern de coaliție conservator a venit la putere la sfârșitul anului trecut, promițând să înăsprească regulile și să permită doar utilizarea în scopuri medicale.
Un proiect de lege a fost publicat marți de Ministerul Sănătății din Thailanda, care prevede amenzi mari sau pedepse cu închisoarea de până la un an pentru cei care încalcă legea.




Canabisul și produsele legate de canabis vor fi limitate doar la scopuri medicale, se precizează în proiectul de lege, reluând promisiunea făcută de prim-ministrul Srettha Thavisin în septembrie că noul său guvern va „rectifica” legile privind canabisul în următoarele șase luni.
Fumatul marijuanei în public a rămas ilegal chiar și după relaxarea legilor, dar noile legi propuse vor interzice publicitatea și campaniile de marketing pentru mugurii și extractele de canabis, precum și pentru alte produse din canabis.




Un proiect de lege anterior nu a reușit să obțină aprobarea Parlamentului în noiembrie.
Thailanda a devenit prima țară din Asia care a dezincriminat complet canabisul în iunie 2022, o măsură care a fost elaborată cu ani în urmă și o raritate într-o regiune în care multe țări dau pedepse lungi cu închisoarea și chiar pedepse cu moartea pentru persoanele condamnate pentru posesie, consum sau trafic de marijuana.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Singapore menține pedeapsa cu moartea pentru trafic de droguri, iar rezidenții care călătoresc în Thailanda sunt avertizați că ar putea fi urmăriți penal la întoarcere dacă fumează iarbă în străinătate.



Urmărește-ne pe Google News




----------------------------------


Primarul din Odorheiu Secuiesc, urmărit penal de DNA. Procurorii îl suspectează de abuz în serviciu 
Știri România
2024-01-10T12:34:28+02:00

Primarul din Odorheiu Secuiesc, Galfi Arpad, este urmărit penal de procurorii anticorupţie din Târgu Mureş pentru abuz în serviciu, acuzat că a încheiat mai multe contracte cu un cabinet de avocatură, deși Primăria dispunea de Departament juridic, potrivit unor surse judiciare citate de G4media.



Edilul este acuzat că a semnat, în mod ilegal, 5 contracte de asistență juridică în 2019 cu Cabinetul individual de avocatură Moldovan-Horvath Istvan, precum și ordinele de plată ale serviciilor juridice.
Primăria avea însă în structura organizatorică un jurist, iar contractele au fost încheiate fără viza prealabilă de control financiar preventiv și fără o hotărâre a Consiliului Local, spune DNA, potrivit G4media.
Valoarea totală a prejudiciului se ridică la 27.500 de lei.



Urmărește-ne pe Google News




----------------------------------


Șeful sindicatului german al mecanicilor de locomotivă a pierdut trenul, după ce ședința despre legalitatea grevei de azi a durat mai mult decât se aștepta 
Știri Externe
2024-01-10T12:25:19+02:00

Conductorii de trenuri din Germania sunt în grevă de miercuri, 10 ianuarie, de la ora 2.00. Claus Weselsky, 64 de ani, șeful sindicatului mecanicilor de locomotivă (GDL), a pierdut ultimul tren către capitala Berlin, după ce ședința de judecată despre legalitatea grevei, de la Frankfurt pe Main, a durat mai mult decât se aștepta, relatează Bild.



Luni și marți, traficul rutier în Germania a fost afectat de ample acțiuni de protest ale fermierilor. Luni au fost 100.000 de tractoare pe drumuri, care au blocat mai multe autostrăzi.
De miercuri dimineață, o nouă grevă afectează țara: cea a mecanicilor de tren. Acțiunea va dura până vineri și va afecta milioane de pasageri.
„Luptăm pentru condiții de muncă mai bune, pentru salarii mai bune și avem dreptul la asta”, a spus Weselsky, justificând greva, după ședința de judecată de la Frankfurt.




Însuși șeful de sindicat a pierdut, marți seară, ultimul tren către capitala Germaniei, Berlin. Motivul? ședința de judecată despre legalitatea grevei de la Frankfurt pe Main a durat până după miezul nopții.
Orarul feroviar de urgență planificat conține „doar o gamă foarte limitată de trenuri în traficul pe distanțe lungi”, a transmis compania Deutsche Bahn. Calea ferată face apel la pasageri să „se abțină de la călătorii inutile” și să le amâne pentru o altă dată.




În actuala rundă de negocieri colective, sindicatul dorește reducerea timpului de lucru săptămânal pentru lucrătorii în schimburi, de la 38 la 35 de ore, cu o compensație salarială completă.
În plus, fermierii au anunțat că își continuă acțiunile de protest în mai multe regiuni.
Foto: Hepta



Urmărește-ne pe Google News




----------------------------------


Doi migranţi au fost găsiţi morţi şi 18 au fost salvaţi de pe o barcă, în apropiere de insula Lesbos 
Știri Externe
2024-01-10T12:13:50+02:00

Cel puțin două persoane au murit de pe ambacațiune cu aproximativ 36 de migranți la bord, care pare să se fi apropiat de insula grecească Lesbos pe fondul vântului puternic, notează Reuters.



Paza de coastă elenă a declarat că a recuperat cadavrele a două persoane și a salvat alte 18 în apropierea insulei.
Potrivit relatărilor migranților, la bord se aflau aproximativ 36 de persoane, iar unele au sărit în mare.
Autoritățile caută acum mai multe persoane pe uscat, a precizat paza de coastă.
Grecia s-a aflat în 2015 în prima linie a crizei migranților, când peste un milion de persoane, majoritatea refugiați sirieni, au traversat pe mare din Turcia spre țara europeană.
Fluxurile de migranți au scăzut semnificativ înainte de a crește din nou în acest an.



Urmărește-ne pe Google News




----------------------------------


James Kottak, cel mai longeviv baterist al trupei germane Scorpions, a murit. Muzicianul american se lupta cu problemele cu alcoolul 
Știri Externe
2024-01-10T12:09:39+02:00

James Kottak a murit marți, 9 ianuarie, acasă, la Louisville, SUA, a confirmat Tobi, fiica legendarului muzician american, scrie TMZ. Cauzele morții artistului care împlinise 61 de ani pe 26 decembrie nu au fost dezvăluit.



Toboșarul a făcut parte din trupa Scorpions. El s-a alăturat grupului în 1996 și era membrul cel mai longeviv al rockerilor germani când a fost concediat, în 2016, din cauza problemelor cu alcoolul.



Kottak a vorbit, de-a lungul anilor, despre dependența lui de alcool, spunând, într-un interviu din octombrie 2022, că nu a reușit să renunțe complet la viciu și că era „un proces în desfășurare”.

Ei bine, nu o să spun că nu am băut nimic. Când ies pe stradă, toată lumea vrea să-mi cumpere o băutură. Și spun, „Nu, nu”, și, în cele din urmă, iau câteva pahare. de vin alb. Și apoi sunt supărat pe mine însumi. Dar am momentele mele bune. E un proces continuu. Fac progrese, dar nu sunt perfect.
James Kottak:




Artistul a fost baterist la Kingdom Come (1987-1989) și, din nou, din 2018 până la moartea sa. El a mai cântat cu Montrose, Dio, Warrant sau Buster Brown.



Muzicianul a fost căsătorit cu sora actorului Tommy Lee, Athena, din 1996 până în 2010. După divorț a dus o luptă aprigă pentru custodia fiului lor, Matthew.
Foto: Profimedia



Urmărește-ne pe Google News




----------------------------------


Ministrul agriculturii, despre protestul fermierilor și transportatorilor: „Am stabilit o întâlnire săptămâna viitoare” 
Știri România
2024-01-10T11:57:00+02:00

Ministrul agriculturii, Florin Barbu, a spus miercuri, 10 ianuarie, că nu a primit nicio revendicare, „pentru că nicio asociație nu își asumă acest protest”.



El a precizat că, din informațiile apărute în spațiul public, a înțeles că problemele protestatarilor au legătură cu RCA și cu permisele de conducere și a transmis că săptămâna viitoare urmează o întrevedere pentru a lămuri lucrurile. 
„Am stabilit deja o întâlnire cu toate asociațiile și federațiile, săptămâna viitoare, pentru a le prezenta programele pe care le avem pregătite pentru acest an”, a spus Florin Barbu.
Acesta a mai acuzat că protestul a fost acaparat politic. „Nimeni nu are dreptul să folosească fermierii, munca lor și agricultura românească pentru a încerca să câștige capital de imagine sau un procent în plus în sondaje. Să nu uităm că aceste partide politice nu au avut nicio soluție pentru agricultura românească în ultimii 4 ani”, a mai afirmat Florin Barbu.





Fermierii şi transportatorii din ţară sunt așteptați miercuri, 10 ianuarie, în București, unde vor ajunge cu utilajele agricole. Protestul fermierilor este unul spontan, neasumat oficial de nicio organizație. Fermierii sunt nemulţumiţi că taxele de drum sunt prea prea mari, carburanţii sunt foarte scumpi şi că nu-şi mai permit nici măcar să-şi asigure maşinile, după scumpirea RCA.



Urmărește-ne pe Google News




----------------------------------


Luare de ostatici în direct la televiziunea publică din Ecuador. Bărbați înarmați au dat buzna pe platou – VIDEO 
Știri Externe
2024-01-10T11:39:47+02:00

Mai mulți bărbați înarmaţi și cu cagule au pătruns marți, 9 ianuarie, în studioul televiziunii publice TC din orașul Guayaquil, sud-vestul Ecuadorului, și au amenințat jurnaliștii, în timpul unei emisiuni în direct. Un cameraman a fost împușcat în picior, iar alt angajat a suferit o luxație la umăr în atac, transmite BBC.



Jurnaliștii au fost forțați să se așeze pe podea, cu puștile îndreptate spre capul lor, în timp ce în fundal se auzeau țipete.
„Nu trageţi, vă rog, nu trageţi!”, a strigat o femeie în mijlocul armelor amenințătoare.

„Au intrat să ne omoare! Dumnezeu nu lasă să se întâmple asta. Criminalii sunt în direct acum”, i-a transmis unul din jurnaliştii captivi unui corespondent AFP, într-un mesaj pe WhatsApp.
Un cameraman a fost împușcat în picior, iar alt jurnalist a suferit o luxație la umăr în atac, a spus redactorul-șef adjunct.




Poliția a intervenit la fața locului și a arestat 13 suspecți. Aceștia vor fi „pedepsiți pentru acte teroriste”, au precizat polițiștii.
Președintele mobilizează armata din cauza crizei de securitate
Ecuadorul se confruntă cu o criză de securitate, care a lăsat în urmă cel puţin 10 morţi, în atacuri legate de bande criminale, de la începutul stării de urgență care a fost instituită luni, 8 decembrie. 
Starea de urgență a fost introdusă la o zi după ce Fito, cel mai periculos infractor din ţară, a dispărut din închisoarea de maximă securitate unde era deţinut. Evadarea lui a fost urmată de revolte în cel puțin șase închisori.




Complete chaos in Guayaquil, Ecuador right now after a gang leader escaped from prison.Gunmen storming the University of Guayaquil + taking hostages during a live TV recording. President Daniel Noboa is mobilizing the military. pic.twitter.com/KlhSu6V4wO— Kareem Rifai 🌐 (@KareemRifai) January 9, 2024



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Preşedintele ecuadorian Daniel Noboa a recunoscut „existenţa unui conflict armat intern” şi a ordonat „mobilizarea şi intervenţia forţelor armate şi a poliţiei naţionale (…) pentru a efectua operațiuni militare de neutralizare a crimei organizate, a grupărilor teroriste şi a beligeranţilor non-statali”.




Ecuador este unul dintre cei mai mari exportatori de banane din lume, dar exportă și ulei, cafea, cacao, creveți și produse din pește. O creștere a violenței în națiunea andină, în interiorul și în afara închisorilor sale, a fost legată de luptele dintre cartelurile de droguri, atât străine, cât și locale, pentru controlul rutelor cocainei către SUA și Europa, notează BBC.



Urmărește-ne pe Google News




----------------------------------


Fostul polițist reținut după ce a amenințat cu moartea o vecină, pus sub control judiciar 
Știri România
2024-01-10T11:33:53+02:00

Fostul poliţist Cătălin Coman care a intrat luni, 8 ianuarie, peste o vecină în casă şi a ameninţat-o cu moartea a fost plasat sub control judiciar, a confirmat Poliţia Capitalei, potrivit Agerpres. Procurorii au renunțat la propunerea de arestare preventivă și au dispus eliberarea sa.



Iniţial, Cătălin Coman, 56 de ani, a fost reţinut pentru 24 de ore şi urma să fie dus în faţa unui magistrat cu propunere de arestare preventivă.
Cătălin Coman a fost imobilizat de forţele de ordine, luni, după ce a refuzat să iasă din locuinţă în urma a circa opt ore de negocieri. În intervenţie, nici bărbatul şi nici forţele de ordine nu au suferit vătămări.
Poliţiştii au descoperit, în urma unei percheziţii în casa fostului poliţist, două pistoale letale, deţinute în baza unei autorizaţii valabile, precum şi un pistol, neletal, supus autorizării pentru care avea certificat de deţinător, toate fiind păstrate în condiţiile prevăzute de lege.




Coman ar fi spart geamul locuinţei femeii duminică seară, după ce aceasta şi soţul ei i-ar fi cerut să nu mai facă gălăgie.
Cătălin Coman este preşedintele filialei partidului Mişcarea România Suverană (MRS) Sector 5, formaţiune condusă de fostul ministru de interne Carmen Dan. Fostul ministru a anunţat că implicarea lui Coman „într-un scandal legat de acte violenţă” va fi sancţionată politic.



Urmărește-ne pe Google News




----------------------------------


Reconstituirea ultimelor ore din viața lui Raul, băiatul român de 9 ani ucis de mamă și de tatăl vitreg, în Belgia. Cum a fost torturat 
Știri România
2024-01-10T11:31:34+02:00

Reconstituirea asasinării lui Raul, copilul român în vârstă de 9 ani, a fost organizată, marți, 9 ianuarie, la Gent. Trupul copilului român a fost recuperat acolo pe 13 aprilie 2023, într-o geantă de sport care fusese umplută cu pietre și aruncată pe fundul apei, relatează cotidianul belgian Nieuws Blad.



Zona din jurul apartamentului din Afrikalaan, unde micul Raul a murit anul trecut, a fost închisă ore întregi, marți, cu garduri negre și bandă de poliție. Poliția și procurorii erau ocupați să reconstituie ultimele ore de viață ale băiatului, înainte de a fi aruncat în lacul din zona de agrement Houtdok.
În acel studio ponosit de câțiva metri pătrați din Afrikalaan, lângă Dampoort, Raul, în vârstă de 9 ani, a fost torturat, din motive neclare, de tatăl său vitreg Nicu C., 34 de ani, și de mama lui, Ioana M., 30 de ani. Totul s-a întâmplat în spatele unei porți de lemn, departe de orice control social.




Poliția a izolat clădirea în care a fost ucis Raul. Foto: Nieuws Blad
În ianuarie 2023, Raul moare, iar trupul său este aruncat într-o geantă de sport plină cu pietre în Houtdok. Timp de două luni, mama și tatăl său vitreg se comportă de parcă nimic nu s-ar fi întâmplat. Până când un unchi din România află faptele și anunță poliția.




Mama lui este arestată imediat, în aprilie. Tatăl său vitreg este capturat în Olanda și extrădat în Belgia. Zece luni mai târziu, există încă multă incertitudine cu privire la moartea lui Raul. În declarații, membrii familiei arată unul către celălalt și către sora acestuia, care are 14 ani, și își minimizează rolul.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Tatăl vitreg a spus inițial că nu a avut nimic de-a face cu tortura. Până la urmă a recunoscut doar că i-a dat lui Raul „o palmă uşoară”. Mama lui Raul recunoaște că și ea l-a abuzat. Motivul ei? „Am fost stresată”. Încet-încet, devine clar ce groază a trebuit să îndure Raul.





Copilul a trebuit să stea sub dușuri fierbinți, care-l opăreau, să fie stropit cu apă rece ca gheață și a fost lovit cu capul de gresia de la baie. Micul Raul a trebuit să doarmă pe jos, să bea urină și abia a fost hrănit. A primit și bătăi, multe bătăi, cu o cană, sau cu curea.




Pentru a afla exact ce s-a întâmplat în orele și zilele dinaintea morții lui Raul, anchetatorii au efectuat marți o reconstituire în locuința din Afrikalaan în care trăia familia. Au fost prezenți mama, tatăl vitreg și sora. „Au cooperat”, a spus procuratura.
Mama și tatăl vitreg al lui Raul, protejați de poliție, când au fost aduși la reconstituire. Foto: Nieuws Blad







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Nu s-a putut vedea nimic din reconstituire în sine, pentru că polițiștii au așezat pânze negre pe o distanță de 50 de metri. La Houtdok, unde a fost aruncat cadavrul lui Raul, o altă reconstituire a avut loc în jurul orei 17.00. Acolo au fost de asemenea amplasate garduri negre.
„Totul a decurs bine”, a spus procuratura. „Sperăm că aceste reconstituiri vor aduce mai multă claritate”, a declarat și Nicolas Peeters, avocatul tatălui vitreg.



Urmărește-ne pe Google News




----------------------------------


Valuri tsunami de până la trei metri înălțime au lovit Centrala Nucleară Shika, din vestul Japoniei, în urma cutremurului puternic de Anul Nou 
Știri Externe
2024-01-10T11:21:53+02:00

Centrala Nucleară Shika, situată pe coasta de vest a Japoniei, a fost lovită de valuri tsunami, ca urmare a cutremurului devastator de Anul Nou din Peninsula Noto, anunţă operatorul centralei, Hokuriku Electric Power, care dă asigurări că aceasta nu a suferit pagube, relatează AFP, potrivit News.ro.



Cutremurul de magnitudinea 7,5 care a devastat Peninsula Noto, în centrul Japoniei, la 1 ianuarie, s-a soldat cu peste 200 de morţi şi zeci de dispăruţi, potrivit unui ultim bilanţ provizoriu prezentat de autorităţi.
Seismul a provocat un tsunami cu valuri înalte de câţiva metri.
Această catastrofă a reaprins în Japonia amintirea dureroasă a catastrofei din 2011, în care un tsunami a avariat grav Centrala Nucleară Fukushima Daiichi (nord-est), provocând fuziunea miezurilor a trei reactoare.




1日午後5時40分ごろ石川県志賀町で撮影された映像です。映像を投稿した男性は地震発生直後から高台に避難していましたが、その後、自宅の固定カメラを確認したところ、津波の映像が映っていたということです。https://t.co/XQUWg7IhiD#nhk_video pic.twitter.com/ErqQN3sXGQ— NHKニュース (@nhk_news) January 1, 2024 
Valuri de până la un metru au început să atingă Centrala Nucleară Shika la 1 ianuarie, către ora locală 16.30 (9.30, ora României), la aproape 20 de minute după cutremur, potrivit operatorului Hokuriku Electric Power.
Au urmat alte valuri, mai mari.




„Analiza noastră a arătat că valuri de până la trei metri au atins, către ora (locală) 17.45 (10.45, ora României), baza centralei, care se află pe coastă, dar la 11 metri deasupra nivelului mării”, declară miercuri AFP un purtător de cuvânt al companiei.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Această centrală, situată în sudul Peninsulei Noto, este protejată şi de un dig de patru metri înălţime, construit după accidentul nuclear de la Fukushima în 2011, a subliniat el.
Hokuriku Electric Power a aflat aceste informaţii mai detaliate despre tsunami după ce a cules date de la un senzor situat în larg, menit să transmită măsurători după seism.



Urmărește-ne pe Google News




----------------------------------


Protest spontan al transportatorilor și fermierilor, haos în trafic, pe centura Capitalei. „Nu blocăm circulația, circulăm cu viteză redusă” 
Știri România
2024-01-10T11:02:26+02:00

Transportatorii și fermierii din ţară erau așteptați miercuri, 10 ianuarie, în București, cu tirurile și utilajele agricole, în semn de protest față de costurile mari ale taxelor de drum și ale carburanților, au relatat Antena 3 și Digi24.



UPDATE ora 12.40: Reprezentanţii unor organizaţii agricole reprezentantive susțin că nu au nicio o legătură cu protestul anunțat online de fermieri, dar au confirmat participarea unor fermieri din organizaţiile lor.
„Protestul s-a declanşat spontan din partea transportatorilor români. Sunt implicaţi şi fermierii români din nordul şi estul ţării, inclusiv din organizaţia noastră, dar cea mai mare problemă o au transportatorii. Se circulă cu utilajele pe drumurile publice cu viteză între 5 şi 10 km/h, iar fermierii vor să ajungă în oraşele reşedinţă de judeţ, iar într-un viitor apropiat şi la Bucureşti”, a declarat preşedintele Ligii Asociaţiilor Producătorilor Agricoli din România (LAPAR), Nicu Vasile, pentru Agerpres.




UPDATE ora 11.45: Centrul Infotrafic din Inspectoratul General al Poliției Române a transmis că pe autostrada A 1 București-Pitești, de la kilometrul 13+500 de metri și până la intrarea în DN Centura București, traficul auto este blocat de mai multe tiruri ale transportatorilor rutieri care protestează și care circulă cu viteză minimă.

„De asemenea, s-a format coloană de autovehicule și pe Centura Capitalei, între localitățile Chiajna și Bragadiru, județul Ilfov”, a precizat Poliția.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Situații similare sunt și în alte zone ale țării, pe centurile marilor orașe circulația rutieră desfășurându-se îngreunat, cu viteză foarte redusă, pe alocuri blocându-se, spune IGPR.
UPDATE ora 11.40: Ministrul Agriculturii, Florin Barbu, a spus că nu a primit nicio revendicare, „pentru că nicio asociație nu își asumă acest protest”. 
El a precizat că, din informațiile apărute în spațiul public, a înțeles că problemele protestatarilor au legătură cu RCA și cu permisele de conducere și a transmis că săptămâna viitoare urmează o întrevedere pentru a lămuri lucrurile. „Am stabilit deja o întâlnire cu toate asociațiile și federațiile, săptămâna viitoare, pentru a le prezenta programele pe care le avem pregătite pentru acest an”, a spus Florin Barbu, care a acuzat că protestul a fost acaparat politic. 




„Nimeni nu are dreptul să folosească fermierii, munca lor și agricultura românească pentru a încerca să câștige capital de imagine sau un procent în plus în sondaje”, a mai afirmat el.

Știrea inițială: Protestul fermierilor este unul spontan, neasumat oficial de nicio organizație, a transmis și AgroIntel. Fermierii sunt nemulţumiţi că taxele de drum sunt prea prea mari, carburanţii sunt foarte scumpi şi că nu-şi mai permit nici măcar să-şi asigure maşinile, după scumpirea RCA.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Transportatorii au susținut că ei nu blochează circulația, doar circulă cu viteză scăzută.
„Nu facem grevă, nu facem protest, nu blocăm circulația, nu blocăm drumuri. Noi circulăm cu viteză redusă. Noi facem un protest spontan și un protest spontan nu are nevoie de autorizații”, au transmis fermierii, dar în mesaj nu este specificată o locație sau un punct de întâlnire.

Ce revendicări au transportatorii care protestează, potrivit AgroIntel:

mărirea pragului indemnizației de deplasare neimpozabile a șoferilor pe intern și extern
acciză motorină
⁠concurență neloială cu companiile care nu dețin RCA și licențe
e-Transport (GPS pe camioane)
taxa de drum
beneficii și fonduri europene
tichete pentru camioane electrice
⁠beneficii șoferi ca și cei din construcții
nereguli cântare vămi
timpi așteptare vămi
probleme containere port.





Ce spune Jandarmeria
Reprezentanții Jandarmeriei au transmis că nu există demersuri legale de declarare a acestui protest, dar că sunt pregătiți să intervină în caz de nevoie.
„Suntem pregătiți să gestionăm orice tip de eveniment public. Dacă nu au declarat nimic, nu putem ști ce intenții au, dar noi ne luăm toate măsurile pentru a gestiona orice adunare publică. În ceea ce privește intențiile lor, sunt doar cele expuse prin intermediul mass-media”, au precizat reprezentanții Jandarmeriei pentru Libertatea.



Urmărește-ne pe Google News




----------------------------------


„Unii își dau viața pe front, alții își cumpără certificate de handicap și merg la sala de sport în mașini de sute de mii de euro” 
Știri Externe
2024-01-10T11:00:00+02:00

Anul 2024 va fi crucial pentru Ucraina în contextul reducerii sprijinului occidental, alegerilor într-o serie de state ale lumii, oboselii de război în creștere, crizei de muniție și de resurse umane în armata ucraineană, scrie pe pagina sa de Facebook Mykhailo Tkach, un important jurnalist de investigație de la Kiev.




Ziaristul publicației Ukrainska Pravda îi îndeamnă pe ucraineni să nu mai fie dominați de iluzii și să nu creadă în miturile politice despre o victorie rapidă asupra Rusiei, care se va întâmpla de la sine, „cu mâna altora” și fără implicarea lor directă. 
„Va trebui să ne bazăm tot mai mult pe propriile noastre puteri, să devenim mai tari”, scrie jurnalistul, amintind de corupția din țara sa și de indiferența inexplicabilă a unor concetățeni aflați departe de zona confruntărilor militare.




În timp ce unii își dau viața pentru viitorul țării, alții au obținut un certificat de încadrare în grad de handicap, oferind mită 7.000 de dolari, scrie jurnalistul. Aceștia se odihnesc și își parchează Range Rover-ul de sute de mii de euro lângă sala de sport. „Când și în ce mod vor înțelege acești oameni care este prețul real plătit pe front pentru posibilitățile lor?”, se întreabă Mykhailo Tkach.
Propaganda nu poate fi bătută cu o altă propagandă
Jurnalistul Mykhailo Tkach | fotografie de Dmytro Larin







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Autorul unor investigații celebre, publicate de Ukrainska Pravda și citate de Libertatea, despre cum a ajuns Viena unul dintre cele mai „rusești orașe din Europa”, cu politicieni, oligarhi pro-Putin și crimă organizată care se simte în confort în Austria sau despre distracțiile oligarhilor ruși, în plin război împotriva Ucrainei, în Alpii francezi, unde chiria unei cabane costă 150.000 de euro pe săptămână, Mykhailo Tkach îi îndeamnă pe ucraineni să se mobilizeze într-un efort final pentru a nu-și pierde statul.




„Noi știm că Rusia se bazează în războiul ce-l poartă împotriva noastră pe diverse invenții despre naziști. Dar mai trebuie să înțelegem că invențiile rusești nu pot fi învinse cu ajutorul altor invenții”, subliniază jurnalistul, menționând că în Ucraina încă se crede, absolut nefondat, într-o victorie rapidă, într-o armată rusă slabă și într-o minune pe front.

Cu cât orașele ucrainene se află mai departe de front, cu atât oamenii sunt mai mult dominați de ideea că cineva acolo, într-un anumit mod, va reuși să obțină victoria.
Mykhailo Tkach:




Ruptura dintre front și restul țării
Rusia le amintește zilnic ucrainenilor că războiul este aproape de ei, bombardând obiective civile și militare, în caz contrar o parte a societății ar fi uitat de eroii care o apără, notează jurnalistul.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”



Dacă nu era bombardat întregul teritoriu al Ucrainei, oare în cât timp partea societății scutită de mobilizare sau cea care și-a cumpărat libertatea, începea să perceapă războiul cu Rusia la fel ca pe cel din Orientul Apropiat?
Mykhailo Tkach:




Această ruptură foarte mare dintre front și restul țării ar putea să o coste scump pe Ucraina. „Ruptura nu poate să nu fie observată de militarii care au câștigat acest timp pentru civili, plătind cu sânge”, arată jurnalistul.
Dacă ucrainenii care se află departe de front nu se vor trezi și nu se vor mobiliza, Rusia va reuși să distrugă Ucraina în 2024, dar nu se va opri, ci va merge mai departe, avertizează Mykhailo Tkach.
„Această stare de fapt nu este o prognoză, ci o realitate. Pentru că ofensiva rusă care se desfășoară acum este ca un tren de marfă care se îndreaptă direct spre noi cu viteză maximă. Și acea parte a căilor ferate în care ne aflăm acum este țara noastră. Acest tren a parcurs deja o parte din drum și a trecut peste oamenii noștri. Nu există opțiunea să ne dăm la o parte, pentru că trenul se va opri în Polonia”, scrie jurnalistul.




Civilii sunt invitați să vină în ajutorul militarilor
Jurnalistul îi îndeamnă pe ucraineni să se trezească din realitatea paralelă în care trăiesc, să iasă din cercurile psihologice vicioase create de Rusia.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Dacă în anul 2024 ucrainenii care nu se află pe front nu vor sprijini militarii, nu se vor înrola în armată sau nu o vor ajuta, Ucraina va intra în cele mai sumbre scenarii. „În ultimii doi ani, oamenii de pe front au fost apărători de nădejde ai celor aflați mai departe. În cel de-al treilea an al invaziei la scară largă, deja civilii trebuie să-și demonstreze sprijinul pentru cei din zona frontului”, este convins Mykhailo Tkach.




El mai arată că populismul și corupția sunt o barieră internă care trebuie depășită urgent. „Certurile, luptele interne, refuzul de a vedea lucrurile real și de a fi responsabili, căutarea unor soluții simple pentru probleme complexe, populismul, neadevărul, oboseala, disperarea ne-au infectat din interior”, consideră Tkach.
Ucraina înăsprește legislația în domeniul mobilizării pe fundalul crizei de resurse umane
Despre fracturile apărute în Ucraina a scris, în aprilie 2023, și parlamentara Viktoria Siumar. „Lumea mea e divizată. Am impresia că sunt două Ucraine. Una are cafea gustoasă în fiecare dimineață, restaurante seara, mașini scumpe. Cealaltă Ucraină trece cu greu prin ploi, pentru că tranșeele sunt umede și pline de noroi. Acolo nu pot fi evacuați răniții, pentru că tehnica cu roți nu poate ajunge, iar blindate cu șenilă sunt foarte puține. De aceea, soldații răniți sunt condamnați la moarte”, a afirmat parlamentara, fostă jurnalistă la o serie de publicații importante de la Kiev.




Ea susținea, acum un an, că Ucraina trebuie să-i încurajeze și să-i sprijine mai mult pe militarii săi, pentru că luptători voluntari, cei care au plecat pe front în primele zile ale războiului, sunt tot mai puțini.
La finele anului trecut, preşedintele ucrainean Volodimir Zelenski a anunțat că armata a cerut mobilizarea a 450.000-500.000 de soldați suplimentari. Parlamentul de la Kiev va dezbate la mijlocul acestei luni o nouă lege a mobilizării pentru a simplifica procesul de recrutare în armată. 



Urmărește-ne pe Google News




----------------------------------


Marina americană a doborât 21 de rachete și drone lansate de rebelii Houthi din Yemen, în Marea Roșie 
Știri Externe
2024-01-10T10:42:24+02:00

Marina americană a doborât 21 de rachete și drone lansate din Yemen, potrivit unui comunicat al Comandamentului Central al SUA, într-unul dintre cele mai mari atacuri ale rebelilor Houthi care au avut loc în Marea Roșie în ultimele luni, scrie CNN.



Armata a calificat acest atac drept un „complex”, desfășurat de militanții susținuți de Iran.
Tirul de rachete, lansat marți, în jurul orei 21.15, în Yemen, a inclus 18 drone de atac unidirecționale, două rachete de croazieră antinavă și o rachetă balistică antinavă, a precizat Comandamentul Central. 
Atacul a fost lansat spre rutele internaționale de navigație din sudul Mării Roșii, unde se deplasau „zeci” de nave comerciale, potrivit comunicatului.
Doi oficiali din domeniul apărării declaraseră anterior pentru CNN că barajul a inclus un total de 24 de drone și rachete.




Nu au existat nave avariate în urma atacurilor și nici răniți în urma lansării masive de drone și rachete, a precizat CENTCOM.
Două distrugătoare americane și unul britanic, precum și avioane de vânătoare F-18 de pe portavionul USS Dwight D. Eisenhower au participat la efortul combinat de doborâre a rachetelor și a dronelor, potrivit Comandamentului Central. 
SUA și alte națiuni au mai multe nave în Marea Roșie ca parte a Operațiunii Prosperity Guardian, un efort multinațional de protejare a navigației pe una dintre cele mai importante căi navigabile din lume. Coaliția este formată din peste 20 de țări.




Houthi, susținuți de Iran, au declarat că lansările lor de drone și rachete demonstrează solidaritatea cu poporul palestinian. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Prima lor serie de atacuri, care a început la scurt timp după începerea războiului dintre Israel și Hamas, a vizat nave comerciale cu o anumită legătură cu Israelul. Până în prezent, Houthi au efectuat 26 de atacuri asupra unor nave comerciale în Marea Roșie, potrivit Comandamentului Central.
Într-o declarație comună de săptămâna trecută, SUA și 12 alte țări au condamnat atacurile continue ale Houthi, lansând un „avertisment final”.



Urmărește-ne pe Google News




----------------------------------


Un profesor din Botoșani care a sărutat un elev pe obraz și l-a îmbrățișat, condamnat la doi ani de închisoare cu suspendare 
Știri România
2024-01-10T10:32:16+02:00

Un profesor din Botoșani a fost condamnat marți, 9 ianuarie, la doi ani de închisoare cu suspendare, pentru infracțiunea de corupere sexuală a minorilor, după ce a sărutat pe obraz și a îmbrățișat un elev de-ai săi, transmite site-ul local Botoșani News, care citează minuta instanței de judecată.



Faptele au avut loc în februarie 2022 la Liceul Ștefan Luchian din Ștefănești, județul Botoșani. Elevul, în vârstă de 15 ani, a fost chemat, în două zile diferite, în cabinetul profesorului, care l-a îmbrățișat și l-a sărutat pe obraz, potrivit sursei citate.
„Din verificările efectuate de polițiști a reieșit că, în zilele de 14 și 17 februarie 2022, minorul, în timp ce se afla în biroul unui cadru didactic din liceul în care este elev, ar fi fost îmbrățișat și sărutat pe obraz de acesta”, a transmis pe 18 februarie 2022 Poliția Județeană Botoșani.




Cazul a ajuns în instanță, iar marți Tribunalul Botoșani l-a condamnat pe bărbat la doi ani de închisoare cu suspendare. Decizia instanței nu este definitivă, putând fi contestată cu apel în termen de 10 zile.
Între timp, bărbatul a demisionat din sistemul de învățământ, potrivit presei locale.



Urmărește-ne pe Google News




----------------------------------


Rușii sunt în ofensivă de-a lungul întregului front din Ucraina: „Aproape întotdeauna după același scenariu și aproape peste tot fără prea mult succes” 
Știri Externe
2024-01-10T10:24:33+02:00

Armata rusă, după ce a preluat inițiativa în fața forțelor armate ucrainene în toamnă, continuă să încerce să profite de acest lucru. Forma operațiunii ofensive strategice din iarna lui 2024 este aceeași ca și în 2023: forțele armate ruse lansează multe atacuri mici de-a lungul întregului front, fără a concentra suficiente trupe nicăieri, pentru a câștiga o superioritate covârșitoare, scrie Meduza, portal independent media rusesc editat la Riga și care e una dintre sursele cele mai credibile și citate în legătură cu războiul din Ucraina și cu informațiile legate de Rusia.




Nu este surprinzător că nici unul dintre aceste atacuri nu a reușit încă să aducă vreun succes operațional. Toate ofensivele mici se blochează în apărarea ucraineană. Forțele Armate ale Ucrainei se află din când în când în situații de criză, dar până acum, în ciuda deficitului de muniție și trupe, rețin inamicul și chiar contraatacă.
Ofensiva rusă a fost posibilă datorită avantajului mare, potrivit unor surse, de cinci ori mai mare, în cantitatea de muniție folosită. Expertul german în politici militare Ulrich Speck a scris că în vara lui 2023 rușii utilizau 5.000 de proiectile de artilerie pe zi, iar ucrainenii – 7.000, în vreme ce în acest moment ucrainenii mai folosesc doar 2.000, iar rușii trag 10.000 de proiectile zilnic.




From the WSJ pic.twitter.com/QScgI2Iqla— Ulrich Speck (@ulrichspeck) January 6, 2024 
În plus, comanda Forțelor Armate Ruse a transferat unități de rezervă nou formate pe front. Aceste resurse sunt acum implicate în atacuri fără valoare operațională. Dar chiar și o astfel de luptă de uzură aduce mari probleme pentru Kiev, dacă Occidentul nu reia urgent furnizarea completă de muniție și echipament către Forțele Armate ale Ucrainei.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Aproape toate loviturile forțelor armate ruse de până acum urmează un scenariu similar: vehiculele blindate atacă primele, sprijinite de artilerie, aviație și drone. După ce au suferit pierderi de echipament, dar au atins primele ținte ale atacului, trupele ruse încearcă să pună un punct pe noile linii ale frontului, cu forțele de infanterie. Ceea ce îi împiedică pe ruși să dezvolte o ofensivă în această etapă este faptul că artileria și dronele Forțelor Armate ale Ucrainei lovesc atunci când are loc transferul de echipamente suplimentare pe linia frontului.




Dacă este necesar, comandamentul ucrainean aduce rezerve la locul atacului armatei ruse. Infanteria rusă sapă tranșee și încearcă să oprească contraatacurile forțelor armate ucrainene și să supraviețuiască atacurilor artileriei și dronelor.
De regulă, avansul pe parcursul întregului ciclu este de câteva sute de metri, maximum câțiva kilometri. Comandamentul rus adună noi forțe, încercând să suprime artileria ucraineană în zona ofensivă, apoi repetă atacul, din noi poziții. În aceste lupte, ambele părți suferă pierderi mari.




Meduza detaliază apoi fiecare punct fierbinte de pe linia frontului și cât s-a mișcat aceasta. În aproape toate, de la Bahmut la Avdiivka și Mariinka, rușii au încercat la începutul lui decembrie o ofensivă masivă, respinsă peste tot de ucraineni, apoi au trecut la atacuri multiple mici, simultane, cu aceleași rezultate slabe.



Urmărește-ne pe Google News




----------------------------------


O petiție a fost lansată în Parlamentul UE pentru a-l împiedica pe Viktor Orban să preia președinția Consiliului European 
Știri Externe
2024-01-10T10:23:49+02:00

Mulți eurodeputați și diplomați sunt sceptici cu privire la succesul planului și la fezabilitatea juridică a acestuia, scriu publicațiile pe teme europene EUObserver și The European Conservative.




Un eurodeputat finlandez a lansat o petiție pentru a cere șefei Parlamentului European să inițieze o nouă tentativă de a priva Ungaria de dreptul de vot în Consiliul UE, împiedicându-l astfel pe premierul Viktor Orbán să își asume rolul de președinte interimar al Consiliului în luna iulie.
Scrisoarea europarlamentarului Petri Sarvamaa (PPE) a început să circule luni și cere președintei Roberta Metsola să inițieze un vot asupra unei rezoluții care să ceară Comisiei o altă procedură de infringement (pe baza articolului 7) împotriva Ungariei, pentru încălcarea statului de drept




„Credem că această acțiune este necesară pentru a proteja valorile Uniunii Europene”, a spus Sarvamaa în scrisoarea consultată de The European Conservative, „mai ales după acțiunile luate de Ungaria pentru a perturba procesul decizional al statelor membre în cadrul Consiliului European din decembrie”.
Prin „perturbare”, europarlamentarul s-a referit la vetoul Ungariei asupra pachetului de ajutor de 50 de miliarde de euro pentru Ucraina.
Scopul final al deciziei este suspendarea dreptului de vot al Ungariei. Iar acest lucru ar trebui să îl împiedice pe premierul Viktor Orbán să preia și președinția interimară a Consiliului în iulie, după probabila demisie a actualului președinte Charles Michel.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Planul pare să aibă totuși mai multe obstacole.
În primul rând, în istoria UE nu s-a mai încercat nimic de acest gen. Articolul 7 a mai fost declanșat atât împotriva Poloniei, cât și a Ungariei, dar Consiliul nu a votat până acum pentru restricționarea drepturilor de vot ale celor două țări.
Măsura, botezată „opțiunea nucleară”, este considerată a fi prea periculoasă pentru a fi folosită, cu excepția unor scenarii extreme.
În al doilea rând, întregul proces necesită mai multe voturi și decizii din partea tuturor celor trei instituții ale UE, iar șase luni ar putea să nu fie suficiente pentru realizarea planului. În plus, nu este clar dacă liderii statelor membre vor vota în Consiliul pentru această variantă.




În plus, suspendarea drepturilor de vot este singura sancțiune specificată de art. 7 alineatul (3) din tratat și nicăieri altundeva în tratat nu se spune nimic despre interzicerea de a prelua simultan și automat președinția rotativă.
Nu în ultimul rând, Ungaria a îndeplinit parțial cerințele impuse de Comisia Europeană în privința statului de drept și așteaptă ca executivul UE să deblocheze restul de 20 de miliarde de euro din fondurile înghețate, odată ce își va încheia evaluarea.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Mai mulți eurodeputați au spus oricum că, în opinia lor, planul lui Sarvamaa este greu realizabil.
„Nu cred că există mijloace legale pentru a atinge acest obiectiv”, a declarat pentru EUObserver Petras Austrevicius, un eurodeputat al grupului liberal Renew.
„Nu văd niciun sprijin pentru acest lucru în Consiliu”, a declarat, sub anonimat, un alt diplomat, care a afirmat că aproape niciun stat membru nu ar îndrăzni să se atingă de președinția rotativă, pentru a nu stabili un precedent.




Un alt diplomat a declarat că, în loc să intre în panică, Parlamentul European ar trebui să înceteze să mai exagereze problema.
„Să nu supraestimăm impactul președinției asupra politicii UE”, a spus diplomatul, explicând că prima președinție după alegeri și ultima înainte de convocarea noii Comisii nu se ocupă de politici majore.



Urmărește-ne pe Google News




----------------------------------


Reacţia lui Vasile Bănescu după ce ÎPS Teodosie a spus că fumătorii nu pot bea agheasmă: „Nebunia idolatrizării ignoranţei teologice” 
Știri România
2024-01-10T09:55:12+02:00

Purtătorul de cuvânt al Bisericii Ortodoxe Române, Vasile Bănescu, a reacţionat, marţi seară, după ce Arhiepiscopul Tomisului, ÎPS Teodosie, a afirmat recent că o persoană care fumează sau femeile „într-o perioadă de necurăţie” nu pot bea agheasmă. Reprezentantul BOR spune că „cel luptat de o patimă” are şi el nevoie de ajutorul lui Hristos, iar fiziologia nu este sinonimă cu necurăţia şi nici agheasma cu Sfânta Împărtăşanie, relatează News.ro.



„Cei care, afectaţi grav de ideologiile cristofobe, numesc în derâdere creştinismul, creştinopatie, primesc un nesperat şi consistent ajutor de la cei care, în nebunia idolatrizării ignoranţei lor inclusiv teologice, trântită zgomotos pe taraba ritualismului religios, îl trimit pe fumător în iad, pe femeia cu fiziologie normală afară din biserică şi pe ambii cât mai departe de agheasma mare şi mică”, a scris, marţi seară, pe Facebook, Vasile Bănescu.
Purtătorul de cuvânt al BOR afirmă că şi cei care fumează au nevoie de ajutorul lui Hristos. „Ca şi cum cel luptat de o patimă nu ar avea nevoie de ajutorul lui Hristos şi al nostru, ca şi cum fiziologia ar fi sinonimă cu necurăţia sau agheasma cu Sfânta Împărtăşanie”.





Arhiepiscopul Tomisului, ÎPS Teodosie, a vorbit la Radio Dobrogea despre rânduieli care trebuie respectate la început de an. Întrebat dacă este bine că fie citite acasă moliftele Sfântului Vasile, preotul a răspuns: „Doamne fereşte! Au citit unii şi au înnebunit!”. El a vorbit şi despre apa sfinţită de Bobotează, spunând că din această agheasmă nu pot bea „femeile care sunt într-o perioadă de necurăţie”, dar nici fumătorii, dar şi despre faptul că „nu s-ar cuveni” relaţiile trupeşti dintre soţi după Bobotează, cât timp se ia agheasma mare.



Urmărește-ne pe Google News




----------------------------------


Joe Biden a aflat abia marţi că șeful Pentagonului are cancer, spune Casa Albă. Anchetă lansată în Congres 
Știri Externe
2024-01-10T09:23:08+02:00

Preşedintele american Joe Biden nu a ştiut până marţi, 9 ianuarie, că Lloyd Austin a avut cancer de prostată, a anunțat Casa Albă, la câteva minute după ce boala șefului Pentagonului a fost dezvăluită publicului, potrivit Reuters.



Lloyd Austin, 70 de ani, a fost internat la 1 ianuarie, la spitalul militar Walter Reed, pentru o infecție a tractului urinar în urma unei operații suferite pe 22 decembrie 2023 pentru tratarea cancerului de prostată. Anunțul a fost făcut marți, 9 ianuarie, de Pentagon, într-un comunicat în care au fost publicate declarațiile medicilor care l-au tratat pe Austin.
Casa Albă a fost informată abia la 4 zile după ce Lloyd Austin a fost internat, însă nu a știut cauza până la acest moment.




„El (Joe Biden) nu a fost informat până joia trecută că secretarul Austin se afla în spital. Nu a fost informat până în această dimineață (marți) că principala cauză a acelei spitalizări a fost cancerul de prostată”, a declarat purtătorul de cuvânt al Casei Albe, John Kirby.
„Nimeni de la Casa Albă nu a știut că secretarul Austin are cancer de prostată până în această dimineață, iar președintele a fost informat imediat după”, a adăugat Kirby.
Austin și Biden au vorbit sâmbătă și nu este clar de ce Biden nu a aflat până ieri despre cancerul de prostată al lui Austin.




Secretarul apărării se află imediat după președinte în lanțul de comandă al armatei americane.
Anchetă lansată în Congres



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Republicanii consideră incidentul de comunicare o dovadă a neglijenţei în serviciu a lui Austin, un general în retragere cu patru stele care a condus forţele americane din Irak şi care este primul secretar al apărării de culoare din America, notează Reuters.
Republicanul care conduce Comisia pentru Servicii Armate din Camera Reprezentanţilor a lansat o anchetă oficială.




„Cu războaie în Ucraina şi Israel, ideea că și Casa Albă şi chiar propriul dv. adjunct nu au înţeles natura stării dv. este în mod evident inacceptabilă”, a scris marţi reprezentantul Mike Rogers într-o scrisoare adresată lui Austin.



Urmărește-ne pe Google News




----------------------------------


Luptă politică totală în Polonia. Poliția a intrat în palatul prezidențial pentru a aresta doi deputați ai fostei puteri, adăpostiți de șeful statului 
Știri Externe
2024-01-10T09:13:34+02:00

Cei doi politicieni, foști miniștri și șefi ai Biroului Anticorupție, fuseseră condamnați pentru abuz de putere, dar Andrzej Duda, președintele țării și aliatul vechiului guvern conservator, susține că i-a grațiat și că ei nu ar trebui să mai meargă la închisoare, scriu Politico și Notes from Poland.



Poliția poloneză a fost nevoită să intre marți seara în palatul prezidențial pentru a aresta doi parlamentari ai opoziției care se adăposteau acolo sub protecția președintelui Andrzej Duda, după ce au fost condamnați la pedepse cu închisoarea pentru abuz de putere.
Arestările marchează apogeul unei lupte între Duda, aliatul vechiului guvern, și noul prim-ministru Donald Tusk, care încearcă să pună capăt în mod efectiv celor opt ani de guvernare a Partidului Lege și Justiție (PiS), înlăturându-i pe loialiștii administrației anterioare din instituții-cheie precum mass-media, instanțele și companiile de stat, scrie Politico.




Lupta pentru soarta celor doi parlamentari evidențiază sarcina uriașă a noului guvern. Noua administrație a lui Tusk, care a câștigat alegerile din octombrie, dorește să remodeleze țara pentru a o alinia la normele democratice ale UE, pentru a debloca miliarde de euro din fondurile UE suspendate și pentru a face din nou din Varșovia un jucător important în politica europeană.
Duda are încă o capacitate considerabilă de a zădărnici planurile de reformă ale lui Tusk. Iar cazul celor doi parlamentari PiS condamnați – Mariusz Kamiński și Maciej Wąsik – care au beneficiat de protecția prezidențială, s-a transformat rapid într-o bătălie între cele două tabere politice.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cei doi au fost condamnați pentru folosirea de documente false într-o încercare din 2007 de a-i incrimina pe aliații din coaliția condusă de PiS. Partidul conservator spera să distrugă partidul mai mic din coaliție și să îi absoarbă parlamentarii, pentru a putea să guverneze singur – dar tentativa a declanșat un scandal care a dus la prăbușirea guvernului.
Kamiński era pe atunci șeful Biroului Central Anticorupție, iar Wąsik era adjunctul său.
Marți, președintele parlamentului Szymon Hołownia a avertizat că situația deputaților fugari amenință să se transforme într-o „criză constituțională profundă”, în timp ce Tusk a amintit care sunt sancțiunile din codul penal pentru ascunderea persoanelor căutate de poliție.




„Poate că este chiar un lucru bun că această criză a avut loc, pentru că toată lumea poate vedea ce încurcătură a creat PiS, din păcate, mână în mână cu președintele Duda, prin «reformarea» sistemului judiciar polonez”, a declarat Hołownia.
Verdict contestat
În vreme ce poliția a spus că nu a făcut decât să pună în aplicare ordinul instanței, președintele are și el propria variantă. Duda insistă că i-a grațiat deja pe cei doi deputați condamnați în 2015.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Doar că lucrurile nu sunt așa de simple în Polonia, unde reformele introduse de PiS în cei opt ani petrecuți la putere afectat și au divizat sistemul judiciar. 




În 2017, Curtea Supremă a Poloniei a decis însă că grațierea prezidențială nu a avut efect, deoarece a fost acordată înainte de un verdict final al instanței și a retrimis cauza la o instanță inferioară, care i-a condamnat pe cei doi, în decembrie, la doi ani de închisoare.
Cu toate acestea, Tribunalul Constituțional, o altă instanță superioară, una controlată de loialiștii PiS, a emis propria hotărâre prin care a constatat că grațierea a fost corectă.
Pe fondul confuziei, Kamiński și Wąsik au ignorat verdictul prin care au fost condamnați la închisoare.




„Nu o recunoaștem, nu este o hotărâre pentru noi. Este o ilegalitate totală”, a declarat Kamiński după hotărârea judecătorească. „Nu ne simțim vinovați, nu ne simțim condamnați. Am fost grațiați în mod corespunzător de către președinte”, a spus și Wąsik.
Președintele parlamentului a declarat însă că cei doi nu mai sunt deputați, invocând o prevedere legală care interzice persoanelor cu condamnări să activeze în parlament, și a spus că îi va împiedica să participe la sesiunile legislative.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Instanțele nu i-au ușurat nici lui sarcina.
În urmă cu câteva zile, o cameră a Curții Supreme din Polonia – a cărei independență a fost pusă la îndoială de instanțele europene și unii dintre judecătorii săi au fost numiți într-un mod despre care criticii spun că a încălcat legislația poloneză – a considerat că Hołownia a greșit când a decis că cei doi nu mai sunt parlamentari.
Dar o altă cameră a Curții Supreme, recunoscută de alte instanțe, urmează să emită miercuri propria decizie.




Intervenția poliției
Între timp, instanța care i-a condamnat pe Kamiński și Wąsik a emis o scrisoare către poliție prin care a solicitat ca cei doi să fie duși la închisoare. Acest lucru a fost împiedicat de președintele Duda, care i-a invitat pe parlamentari la palatul său din centrul Varșoviei.
Arestarea a avut loc în cele din urmă marți seara, când Duda a părăsit clădirea pentru a se întâlni cu lidera opoziției din Belarus, Svetlana Tihanovskaia, iar poliția a intervenit în absența sa.




„Statul de drept funcționează în sfârșit”, a scris pe Twitter Michał Szczerba, un deputat al Coaliției Civice, unul dintre partidele care formează noul guvern.
În acest timp, susținătorii lui Kamiński și Wąsik au denunțat arestările lor ca fiind ilegale. Beata Szydło, fostă prim-ministră PiS, i-a numit „primii prizonieri politici ai regimului Tusk”.
Deocamdată, cei doi urmează să își înceapă ispășirea pedepsei. Duda îi poate elibera din închisoare, dar ar trebui să emită o altă grațiere – ceea ce până acum a refuzat să facă.
„Poziția mea este clară: prerogativa prezidențială a fost efectiv exercitată în 2015, bărbații au fost grațiați. Acest lucru a închis cazul într-un mod definitiv. Ei au locuri în parlament”, a declarat Duda la începutul acestei săptămâni.



Urmărește-ne pe Google News




----------------------------------


CTP, după ce patronul de la Ferma Dacilor a cerut să fie eliberat din arestul preventiv: „Propriul lui fiu, în vârstă de 11 ani, din care a mai rămas un pantof” 
Știri România
2024-01-10T09:07:45+02:00

Pe 3 ianuarie, Cornel Dinicu, patronul de la Ferma Dacilor, a fost arestat preventiv, măsură pe care a contestat-o, și marți, 9 ianuarie, Tribunalul Prahova a decis, definitiv, că el nu poate fi eliberat, deși a cerut să fie cercetat în libertate. Bărbatul e acuzat de distrugere din culpă, după ce Ferma Dacilor a ars și opt oameni au murit în incendiu.



Doar rămășițele a șapte dintre victime au fost găsite și identificate, printre ele și fiul de 11 ani al lui Dinicu. După ce instanța decis să respingă cererea de eliberare din arestul preventiv, Cristian Tudor Popescu a comentat contestația la arest preventiv formulată de Cornel Dinicu, sub titlul „Țara inocenților”.
„N-am scris nimic despre subiectul care ține televiziunile de zile în șir, incendiul cu morți de la localul numit Ferma Dacilor. Am considerat sinistrul cât se poate de clar și inevitabil, date fiind condițiile de construire și funcționare ale clădirii din Tohani, care exclude romanii din geneza românilor.




Acum însă, văd că patronul Dinicu se zbate cum poate ca să fie pus în libertate. Declară că e convins, că știe el sigur că «o mână criminală» a pus focul, ca să «îi omoare pe el și familia lui», că nu e un local de alimentație publică, e casa lui, drept care n-avea nevoie de avize ISU, că petrecerea a fost un eveniment privat și câte și mai câte.
Ferma Dacilor era un monument al corupției. O colecție înfricoșătoare de ilegalități, de călcări în picioare ale legilor, administrative, de regim al proprietății, tehnice și, mai ales, de prevenire și protecție contra incendiilor, cu complicitatea autorităților. O bombă incendiară cu ceas, bine pregătită să prăjească oameni de vii.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Patronul Dinicu știe toate astea mai bine decât orice procuror. 8 oameni, între care 4 copii, au fost carbonizați. Că lui Dinicu nu-i pasă de ei, e groaznic, dar nu mă miră. Însă printre aceștia a fost și propriul lui fiu, în vârstă de 11 ani, din care a mai rămas un pantof. Omenește, patronul Dinicu ar trebui să nu se gândească acum decât că și-a omorât copilul. Să nu-l intereseze că-i arestat și ce pedeapsă va primi, niciuna nefiind destul de aspră. Să se autopedepsească, înainte de a o face Justiția. Să urle, dacă e credincios, în fața icoanelor: «Doamne, Dumnezeul meu, ce-am făcut?». Să-și spună că Domnul îl pedepsește pentru multele sale păcate făptuite în viața de interlop pe care a dus-o.




Nici gând. Dinicu nu își atribuie nicio vină, consideră că e nevinovat ca argintul strecurat și că merită să fie pus de îndată în libertate. Manifestă astfel un instinct fundamental, omniprezent la români: «Orice s-ar fi întâmplat, eu nu sunt vinovat». Vinovați sunt dușmanii, ghinionul, statul, vecinii răi, Justiția, Poliția. În decenii de gazetărie, n-am întâlnit niciun infractor dac sau roman, politician sau simplu cetățean, a cărui reacție în fața a ceea ce a comis, de la corupție și furt până la crimă, să fie durerea sufletului, remușcarea, ispășirea… În cazul lui Dinicu, instinctul inocenței cu orice preț se dovedește mai tare și decât cel de tată.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Într-o țară 80% creștin-ortodoxă, un sentiment fundamental pe care se ridică această credință, CĂINȚA, n-are niciun procent”.



Urmărește-ne pe Google News




----------------------------------


Un român care n-avea dreptul să fie în Austria și-a abandonat copilul de 6 ani pe bancheta din spate a mașinii din care a fugit, ca să nu-l prindă poliția 
Știri România
2024-01-10T08:50:42+02:00

O urmărire ciudată și periculoasă s-a încheiat în mijlocul orașului Krems (Austria Inferioară) cu un tânăr de 23 de ani în arest și un copil lăsat în urmă pe bancheta din spate a unei mașini, relatează cotidianul austriac Kronen Zeitung.



La început, polițiștii au observat o mașină care era bine cunoscută datorită plăcuței de înmatriculare spaniolă și care fusese deja urmărită pentru alte infracțiuni. Așa că agenții au vrut să-l determine pe șofer să oprească și l-au urmărit cu semnalele luminoase și acustice pornite. Dar bărbatul de la volan nu a vrut să se oprească. Abia când mașina de patrulare a ajuns în dreptul lui a părut convins să încetinească.
A frânat, dar nu a vrut să coboare, ci a dat mașina în marșarier, s-a întors și s-a îndreptat spre mașina de poliție cu viteză maximă. Cu puțin timp înainte de coliziune, șoferul a frânat din nou, a coborât și a luat-o la fugă pe jos.




El și-a lăsat fiul de 6 ani singur în mașină, pe bancheta din spate, alături de o bară de oțel. Polițiștii, care au chemat întăriri, au plecat în urmărirea fugarului și l-au prins după scurt timp.
S-a dovedit a fi un român de 23 de ani căruia i s-a interzis să stea în Austria. După ce inițial i s-a făcut dosar penal în libertate, tânărul a fost arestat, în așteptarea expulzării.



Urmărește-ne pe Google News




----------------------------------


Meta blochează accesul adolescenţilor la subiectele sensibile 
Știri Externe
2024-01-10T08:31:56+02:00

Pe fondul criticilor privind efectele negative ale reţelelor sale sociale asupra tinerilor, Meta a decis să ascundă de aceştia postările care abordează subiecte care le pot da idei periculoase.



Meta anunţă că postările care au legătură cu anumite subiecte sensibile, precum autoflagelarea, violenţa grafică, tulburări de alimentaţie şi altele, nu vor mai fi vizibile în newsfeed-urile adolescenţilor.
Postările care intră în categoriile de acest gen vor fi pur şi simplu ascunse celor mici, pentru a nu-i expune pe aceştia unor idei periculoase.
Compania spune că, înainte de a lua măsura, s-a consultat cu experţi în dezvoltarea adolescenţilor pentru a decide ce tipuri de conţinut ar trebui blocate.




În plus, adolescenţii care folosesc deja Instagram sau Facebook vor fi trecuţi automat la cel mai restrictiv set de configurări disponibile pentru cele două reţele.
Aceste setări vor bloca o serie de facilităţi. Printre altele, adolescenţii nu vor mai putea fi contactaţi decât de utilizatorii pe care-i urmăresc, iar comentariile deranjante vor fi ascunse automat.
Acestea sunt unele dintre cele mai stricte măsuri luate vreodată de Meta pentru protecţia adolescenţilor şi vin pe fondul mai multor procese care acuză compania că a urmărit în mod special să atragă copii sub 13 ani şi că nu a fost transparentă cu privire la modul în care gestionează conturile acestora.



Urmărește-ne pe Google News




----------------------------------


Fostul ministru Anca Boagiu, consultant pentru pregătirea aderării ​​Republicii Moldova la UE 
Știri Externe
2024-01-10T08:27:05+02:00

Fostul ministru român al integrării europene Anca Boagiu s-a alăturat Ministerului Infrastructurii şi Dezvoltării Regionale (MIDR) din Republica Moldova pentru a sprijini pregătirea ţării pentru viitoarele negocieri de aderare la UE, conform unui anunţ făcut de ministrul moldovean al infrastructurii, Andrei Spânu, citat de Radio Moldova. Potrivit lui Spînu, ministerul intenţionează să atragă şi alţi consultanţi din România.



„Noi mobilizăm toate resursele şi pregătim echipa să fie gata de negocieri. Dar trebuie să spunem că şi România, şi Uniunea Europeană sunt alături de noi. În decembrie a început să lucreze un consultant finanţat de Delegaţia UE în R. Moldova. Un consultant din România, Anca Boagiu, care a stat în spatele procesului de negociere a României cu Uniunea Europeană. Anca Boagiu lucrează la Ministerul Infrastructurii şi Dezvoltării Regionale ca să ne ajute să ne mişcăm pe aceste trei capitole. Împreună cu Anca facem planul de pregătire şi căutăm inclusiv alte persoane din România, care să vină să ne ajute”, a declarat ministrul infrastructurii, Andrei Spînu, într-un interviu pentru Vocea Basarabiei.




Boagiu, un politician în vârstă de 55 de ani, cu o vastă experienţă atât în domeniul ​​transporturilor, cât şi în integrarea UE, se va concentra pe ghidarea MIDR în ceea ce privește trei capitole-cheie ale procesului de aderare: transport, reţele transeuropene şi dezvoltare regională.
Republica Moldova a primit undă verde pentru a lansa negocierile de aderare la UE în decembrie 2023. În prezent, este în curs de evaluare a legislaţiei sale naţionale în ceea ce privește compatibilitatea cu cadrul legal european. Odată ce această etapă va fi finalizată, vor începe negocierile pe 35 de capitole.



Urmărește-ne pe Google News




----------------------------------


Român ținut în pivniță, legat cu lanțuri de gât, de mâini și de picioare, de fermierul german pentru care muncea 
Știri România
2024-01-10T07:44:24+02:00

Un fermier din Sauerland, Germania, care a angajat un român să-l ajute, e judecat la tribunalul regional Hagen, iar acuzațiile exacte sunt aproape de necrezut, chiar dacă inculpatul le-a recunoscut deja la începutul procesului, scrie cotidianul regional Westfalen Post.



În primăvara anului 2019, în ferma sa de vaci pentru carne din Plettenberg a ținut captiv ca un sclav un ajutor de fermă român în vârstă de 36 de ani: închis într-o pivniță. Legat cu un lanț pe care i l-a înfășurat în jurul brațelor, picioarelor și, de asemenea, în jurul gâtului. Și l-a amenințat cu o armă: „Nu-ți fac nimic dacă lucrezi pentru mine gratis o lună!”, i-a spus fermierul în vârstă de 39 de ani.
Românul, un bărbat slăbit, s-a temut pentru viața lui și s-a lăsat intimidat. Renunțând la salariu, a lucrat la fermă timp de patru săptămâni, mulgând vacile, hrănindu-le și reparând gardurile de pe pășune. Când luna s-a terminat, fermierul și-a reînnoit cererea și a cerut încă patru săptămâni de muncă gratuită. A fluturat amenințător un pistol. Speriat, românul a acceptat. Abia după 14 zile a reușit să scape, fugind pe o potecă forestieră.




Fermierul, care locuiește în Finnentrop, și ajutorul de fermier s-au găsit printr-un anunț dintr-un portal de anunțuri: „Român, nu vorbește germană, caut un loc de muncă”. Au convenit ca 1.000 de euro să fie salariul declarat în fiecare lună, iar 500 de euro să-i primească direct, fără acte.
La început s-au înțeles bine, relatează fermierul, „i-am dat bani chiar și pentru permisul de conducere”. Și i-a cumpărat un Audi vechi, „nimic elegant, dar cel puțin se putea mișca cu ea”. Situația s-a înrăutățit atunci când soția ajutorului a venit din România cu un copil mic și, de aceea, fermierul spune că a trebuit să se implice din ce în ce mai mult financiar: a cumpărat un apartament special pentru familia românilor și ajutorul a plătit doar jumătate din chirie. Și i-a obținut copilului un loc la grădiniță.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Dar dintr-odată, familia română a dispărut. S-au întors acasă fără a achita ultimele cheltuieli. Două săptămâni mai târziu, ajutorul fermierului s-a întors: „Când stătea în fața ușii, mi s-a ars siguranța”, spune fermierul acuzat. S-a simțit exploatat financiar. Apoi l-a apucat violent pe român, l-a dus în pivniță și i-a pus lanțul la gât: „Va trebui să faci asta pentru mine în următoarele două luni!”
Ajutorul român avea brațele și picioarele legate de un perete, în pivniță, peste noapte. Fermierul explică că l-a amenințat și că îl împușcă cu o armă, „asta ar fi trebuit să aibă efect. Am vrut să fie speriat”. Dar era doar un pistol cu ​​gaz, descărcat.




Avocatul apărării, Andreas Trode, povestește apoi în instanță cum clientul său a preluat de la tatăl său ferma, care a fost cândva o fermă de lapte. Dar nu ar fi capabil să facă treaba singur. De aceea îi place să angajeze ajutoare agricole din Europa de Est. Contractele se încheie cu o strângere de mână: „Până acum a avut experiențe bune cu asta, are inimă pentru agricultură”.
Se pare însă că fermierul are și o mare dragoste pentru armele interzise: când poliția a percheziționat ferma la sfârșitul lunii mai 2018, a găsit un întreg arsenal în garderobă și în camera centralei. Pe lângă puști, revolvere și pistoale, acesta include și o pușcă semiautomată cu autoîncărcare cu amortizor și chiar un pistol-mitralieră și multă muniție. Are așadar o mențiune în cazierul său penal: încălcarea Legii privind controlul armelor de război.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Ajutorul fermierului exploatat, complet speriat, a sosit din România, unde a fugit, încă se teme pentru viața sa și trebuie asistat de un psiholog în camera de protecție a martorilor a instanței regionale, înainte de depoziția sa. Tremură de frică, scrie sursa citată, în timp ce descrie instanței cum inculpatul, coleric, a continuat să-l amenințe și după ce a fugit în România: o să-l împuște și îl va îngropa în groapa de gunoi de grajd.
Avocatul apărării îi spune românului că nu mai trebuie să se teamă de inculpat. Acum își asumă responsabilitatea pentru acțiunile sale și vrea să-i ceară scuze, pentru că îi pare rău. Și vrea să-i dea 2.000 de euro, drept scuze. Românul respinge deocamdată oferta: „Nu știu ce să fac. Nu vreau să iau bani, pentru că încă mi-e frică. Nu vreau să iau bani, vreau doar să-l întreb mai întâi pe avocatul meu”, spune el.
Procesul va continua săptămâna viitoare.



Urmărește-ne pe Google News




----------------------------------


Școli din trei județe rămân închise pentru a doua zi, din cauza viscolului. Unde sunt suspendate cursurile 
Știri România
2024-01-10T07:30:00+02:00

Opt școli din Iași, două din Neamț și una din Brăila nu vor face miercuri, 10 ianuarie, ore cu prezență fizică, din cauza condițiilor meteorologice, anunță Ministerul Educației într-un comunicat de presă. Decizia de suspendarea a cursurilor aparține fiecărei unități în parte.



„Ministerul Educației a organizat astăzi o videoconferință la care au participat ministrul educației, Ligia Deca, secretarul de stat Ionel Florian Lixandru și inspectorii școlari generali, în contextul în care, din cauza condițiilor meteorologice nefavorabile, a fost suspendată activitatea cu prezență fizică în unități de învățământ din mai multe județe”, a transmis instituția.
Ministerul precizează că, începând de astăzi, 10 ianuarie, se vor relua cursurile cu prezență fizică în majoritatea școlilor în care activitatea a fost suspendată ieri, 9 ianuarie, cu anumite excepții:




• Brăila: o unitate de învățământ (structură), în baza hotărârii consiliului de administrație al unității• Iași: 8 unități de învățământ, în baza hotărârii consiliului de administrație al unității• Neamț: două unități de învățământ, în baza hotărârii consiliului de administrație al unității.
Situația s-a îmbunătățit față de marți, când au fost închise peste 30 de școli, din 8 județe, din Moldova, cât și toate școlile din județul Iași.




Orele pierdute vor fi recuperate în perioada următoare, decizia privind modul de recuperare și zilele în care se va face acest lucru fiind luată la nivelul fiecărei școli.



Urmărește-ne pe Google News




----------------------------------


Volodimir Zelenski: Mulţumesc României pentru nivelul de coperare atins 
Știri Externe
2024-01-10T07:20:18+02:00

Preşedintele Volodimir Zelenski a cerut, marţi seara, noi măsuri globale împotriva celor care ajută Rusia, dând asigurări că sunt semne că sancţiunile occidentale funcţionează, întrucât există „dovezi clare” ale unei încetiniri a industriei ruseşti de apărare. Liderul de la Kiev a amintit de discuţia purtată cu preşedintele României, Klaus Iohannis, mulţumind încă o dată pentru nivelul de cooperare atins, relatează News.ro.



Preşedintele Volodimir Zelenski şi-a concentrat discursul către naţiune de marţi seara pe măsurile şi obiectivele urmărite de Ucraina pentru a face faţă unei noi ierni de atacuri din partea Rusiei şi aparentei crize în ceea ce priveşte ajutorul internaţional primit de Kiev, dând asigurări că „în ciuda tuturor problemelor din lume”, o abordare „atentă şi precisă” a fiecărei nevoi şi a fiecărei oportunităţi poate oferi Ucrainei tot ceea ce are nevoie să se apere.
El a spus că a avut marţi o reuniune specială cu toţi comandanţii şi şefii de operaţiuni majore, pentru a examina necesităţile şi priorităţile.




„Împreună cu Statul Major General, Ministerul Apărării, Ministerul Industriilor Strategice şi Ministerul Transformării Digitale, am analizat în detaliu aprovizionarea cu obuze şi drone, distribuţia între brigăzi şi unităţi, necesităţile zilnice, costurile reale. Principalul lucru este că toată logistica trebuie să devină mai rapidă”, a subliniat Zelenski.
El a spus că a discutat, de asemenea, despre deschiderea unor noi linii de producţie de arme şi muniţii în Ucraina, împreună cu partenerii, o soluţie tot mai intens vehiculată de Kiev în condiţiile în care ajutorul din partea aliaţilor externi se clatină.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Totuşi, preşedintele ucrainean a dat asigurări că situaţia nu este chiar disperată, ci se poate gestiona. „În ciuda tuturor problemelor din lume, abordarea noastră atentă şi precisă a fiecărei nevoi şi a fiecărei oportunităţi poate oferi forţelor de apărare tot ceea ce au nevoie. Vedem cum să punem în aplicare priorităţile Ucrainei în acest an: de ce este nevoie, de cine este nevoie şi ce semnale pot funcţiona“, a punctat liderul ucrainean.
„Am analizat separat şi în detaliu activitatea Forţelor Aeriene, a tuturor apărătorilor noştri ai cerului, rezultatele doborârii rachetelor şi a dronelor ruseşti, ce a avut succes, ce ar trebui să aibă succes. Continuăm să lucrăm cu toţi partenerii noştri pentru a ne consolida apărarea aeriană. Şi, în acelaşi timp, pentru a creşte presiunea asupra Rusiei”, a spus Zelenski.




El a mai afirmat că sancţiunile lumii impuse Rusiei funcţionează bine, pentru că „există dovezi clare ale unei încetiniri a industriei ruseşti de apărare“, dar în acelaşi timp, pentru ca sancţiunile să fie sută la sută eficiente, el a cerut ca „schemele de eludare a sancţiunilor să fie, de asemenea, sută la sută blocate”.
Totodată, a subliniat Zelenski, sunt necesare noi măsuri globale împotriva celor care continuă să ajute Rusia. „Toată lumea cunoaşte această mică listă de complici ai terorismului. Vom discuta acest lucru în continuare cu partenerii noştri”, a spus preşedintele ucrainean, fără a preciza la cine se referă.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Zelenski: Avem potenţialul de a creşte cooperarea în triunghiul Ucraina-România-Moldova
Pe de altă parte, Volodimir Zelenski şi-a informat compatrioţii că marţi a avut convorbiri telefonice cu trei lideri europeni, între care preşedintele României, Klaus Iohannis.
„Am mulţumit României pentru nivelul de cooperare care a fost deja atins. Avem rezultate extrem de bune în regiunea Dunării, în cooperarea la Marea Neagră şi, în general, în interacţiunea noastră. Apreciem sprijinul României pentru mişcarea noastră spre Uniunea Europeană. Avem cu siguranţă potenţialul de a creşte cooperarea transfrontalieră, în special în triunghiul Ucraina-România-Moldova. Astăzi, am discutat, de asemenea, cu preşedintele Iohannis despre unele aspecte promiţătoare în domeniul apărării – cum ne putem consolida poziţiile împreună. În special, am discutat despre pregătirea piloţilor noştri de F-16”, a precizat preşedintele Zelenski.




„Ucraina ar trebui să devină membră a NATO” 
El a spus că a avut „o convorbire bună” şi cu preşedintele Poloniei, Andrzej Duda. „Sunt recunoscător Poloniei pentru asistenţa sa continuă acordată Ucrainei în chestiuni legate de aderarea noastră la Uniunea Europeană. Indiferent de ceea ce se întâmplă, din punct de vedere strategic, continuăm să lucrăm împreună în Europa. Astăzi, am discutat, în special, despre cooperarea noastră cu NATO. Ucraina ar trebui să devină membră a Alianţei. L-am informat pe preşedintele Duda cu privire la situaţia de pe linia frontului, precum şi cu privire la atacurile ruseşti în curs de desfăşurare şi la apărarea noastră, la nevoile noastre. În special, nevoia de sprijin. Apreciez cuvintele preşedintelui Duda cu privire la unitatea de care avem atâta nevoie”, a menţionat Zelenski, în condiţiile în care între Ucraina şi vechiul guvern al Poloniei – care era din familia politică a preşedintelui Duda – au existat în ultimele luni o serie de tensiuni.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Zelenski a anunţat că a avut „o conversaţie importantă” şi cu şeful guvernului belgian, Belgia aflându-se acum la preşedinţia Consiliului Uniunii Europene. „Sunt recunoscător că sprijinul pentru Ucraina şi dreptul internaţional se află printre priorităţile preşedinţiei belgiene. Împreună cu Belgia, am realizat câteva lucruri cu adevărat revoluţionare, inclusiv utilizarea activelor ruseşti pentru a sprijini Ucraina. Iar acesta este unul dintre acele exemple în care leadershipul belgian este de importanţă globală. Sunt, de asemenea, recunoscător pentru sprijinul acordat sancţiunilor împotriva Rusiei, precum şi pentru sprijinul clar acordat integrării noastre europene. În acest an, putem face progrese semnificative în negocierile de aderare şi în chestiunea unei atitudini mai decisive a lumii faţă de activele ruseşti. Agresorul trebuie să plătească pentru ceea ce a făcut. Şi acest lucru este corect”, a punctat Zelenski.




El a mai spus că a vorbit cu toţi aceşti lideri şi despre formula de pace ucraineană, mai ales că în curând va avea loc reuniunea de la Davos, de la care Ucraina speră să obţină cât mai multe rezultate.



Urmărește-ne pe Google News




----------------------------------


Scenariu discutat în PNL: Klaus Iohannis, președintele Consiliului European – Nicolae Ciucă, președinte interimar al României. Culisele negocierilor cu PSD și noul rol al UDMR 
Politică
2024-01-10T06:55:00+02:00

Liderii PNL au dezbătut, luni, un posibil scenariu pentru 2024 în care președintele Klaus Iohannis poate ajunge președintele Consiliului European, iar Nicolae Ciucă, în calitate de președinte al Senatului, poate deveni pentru câteva luni președinte interimar. La negocierile din Coaliție, PNL a revenit asupra ideii unor liste comune anul viitor și comasarea alegerilor locale cu prezidențiale.



Ideea unui candidat comun pentru alegerile prezidențiale din 2024 a fost repusă, luni, pe masa negocierilor purtate de PNL și PSD. Deși ambele partide au anunțat că vor să se prezinte singure în fața electoratului anul viitor, discuțiile din interiorul Coaliției contrazic discursul public, iar negocierile sunt în continuă desfășurare.
Un rol important în deblocarea negocierilor îl poate juca UDMR. Dați afară de la guvernare anul trecut, maghiarii au înțeles, potrivit surselor din Coaliție, că rolul lor va crește în toamnă și au venit cu o propunere concretă în Parlament: președintele României să poată fi ales cu 90 de zile înainte de a-i expira mandatul.




Actualul termen pentru organizarea prezidențialelor este „luna anterioară în care ajunge la termen mandatul de președinte”. În 2019, alegerile prezidențiale au avut loc pe 10 și 24 noiembrie, iar președintele a depus jurământul de învestitură în fața Parlamentului pe 21 decembrie.
Coaliția a decis, luni, potrivit surselor Libertatea, ca proiectul UDMR să fie adoptat rapid în Parlament, în luna februarie. Inițiativa legislativă are un singur punct, dar el îi oferă premierului Marcel Ciolacu (PSD) puterea de a decide data alegerilor prezidențiale.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Ziua alegerilor este duminica. Alegerile au loc cu cel mult 90 de zile anterior datei în care ajunge la termen mandatul de președinte. Cu cel puțin 75 de zile înainte zilei votării, Guvernul stabilește data alegerilor prin hotărâre.

În funcție de negocierile din Coaliție, Executivul poate avea baza legală pentru comasarea alegerilor locale cu primul tur al alegerilor prezidențiale. Localele sunt programate pentru finalul lunii septembrie 2024. O altă variantă discutată este comasarea alegerilor parlamentare cu primul tur al prezidențialelor.




Până acum, PSD și PNL nu au ajuns la un punct comun privind comasarea alegerilor.
PNL vizează obținerea funcției de președinte al României în 2024
Într-un cadru restrâns, luni, în sediul din Modrogan, lideri ai PNL au lansat ipoteza unui scenariu pentru 2024 în care rolul principal revine tot președintelui Klaus Iohannis.
„Au fost doar câteva nume prezente, Ciucă, prim-vicepreședinți, secretarul general. Nu a fost un scenariu în sensul clasic, dar tema s-a discutat, este adevărat. S-a pus problema că președintele Iohannis poate ajunge președintele Consiliului European, în condițiile în care există o reticență ca această poziție să fie ocupată de Viktor Orban, premierul Ungariei. Ce facem atunci?”, au declarat surse politice pentru Libertatea.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Belgianul Charles Michel, președintele Consiliului European, și-a anunțat candidatura la alegerile europarlamentare din 2024. În acest caz, el va trebui să demisioneze din funcție, iar funcția rămâne vacantă.
La nivelul UE, subiectul este intens discutat pentru a se evita situația în care Viktor Orban să preia funcția. Ungaria va deține președinția Consiliului UE din iulie 2024, iar o numire pe funcția rămasă vacantă ar trebui făcută până atunci.
La nivelul UE, subiectul este intens discutat pentru a se evita situația în care Viktor Orban să preia funcția de președinte al Consiliului European. / Hepta




„Dacă președintele Klaus Iohannis va fi ajutat să obțină funcția importantă la nivel european, întreaga strategie a PNL se rescrie. Nicolae Ciucă, care este numărul doi în stat, ca președinte al Senatului, devine președinte interimar al României și poate ocupa funcția până în septembrie sau până în noiembrie. Este un interimat lung, care îl poate ajuta în cursa prezidențială”, spun surse din PNL pentru Libertatea.
Liderii din PNL recunosc că discuția este una exploratorie, de tatonare a posibilelor variante pentru 2024.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Financial Times a prezentat însă alte două posibile nume pentru președinția Consiliului European: Mario Draghi, fost premier al Italiei, și premierul Spaniei, Pedro Sanchez.
În negocierile cu PSD, liberalii au revendicat poziția de președinte al României pentru liste comune la alegerile din 2024. 
PNL nu a dorit să renunțe, în discuțiile cu social-democrații, la Palatul Cotroceni, pe care îl consideră esențial în evoluția politică.
Liberalii au decis, în noiembrie 2023, într-o ședință care a avut loc la Sinaia, să candideze separat de PSD anul viitor, promovând mesajul: „prin noi înșine”.




Ce vrea PSD: Ciucă și Bode nu controlează partidul, nu cedăm funcția de președinte
Planul PSD, echipa Marcel Ciolacu, a fost gândit în următorii pași, potrivit unor surse din conducerea partidului:

O înțelegere verbală cu Nicolae Ciucă, președintele PNL, și cu Lucian Bode pentru liste comune în 2024.
Elaborarea unui „proiect de țară” împreună cu PNL, în care să fie prezente temele majore privind societatea și dezvoltarea economică în următorii zece ani.
Liste comune pentru 2024, justificate de îndeplinirea „proiectului de țară” și pericolul reprezentat de proiectele politice extremiste.





Cele trei etape nu au depășit însă prima fază. Social-democrații dau vina pe Nicolae Ciucă, președintele PNL, pentru situația actuală.
„PSD a fost deschis și a prezentat mai multe variante de negociere pentru liste comune în 2024. Proiectul de țară trebuia să stea la baza proiectului comun. După multe ore de negociere, am ajuns la un acord cu Nicolae Ciucă și Lucian Bode. Toată înțelegerea a picat după decizia PNL de la Sinaia. Nicolae Ciucă nu a explicat niciodată de ce și-a schimbat decizia”, au declarat surse social-democrate pentru Libertatea.
Liderii PSD se tem să ofere PNL funcția de președinte al României, din cauza precedentelor politice. În intervalul 2004 – 2008, Guvernul Tăriceanu a reușit să reziste în Parlament cu numai 20%, datorită înțelegerilor politice. Instalarea guvernului Tăriceanu a fost posibilă datorită rolului jucat de președintele Traian Băsescu.
Instalarea Guvernelor Cioloș și Orban este tot „opera președintelui”, consideră lideri social-democrați. Potrivit acestora, rolul președintelui este foarte important în stabilitatea politică sau în schimbarea premierului.
Liderii PSD se tem să ofere PNL funcția de președinte al României. / Hepta
„PNL are șanse minime să dea viitorul președinte al României. Nu poți impune ca o condiție obligatorie în negocieri să ai Palatul Cotroceni. Nu ai justificare. Ei pot miza că cineva, nu știm cine, le va da oferi guvernarea, dar ei să obțină un scor de 20%. Poți să ai președintele și premierul cu 20%?”, susține un lider PSD sub protecția anonimatului.
În Kiseleff, există o stare de „neîncredere” în capacitatea lui Nicolae Ciucă de a-și controla partidul și a purta negocieri serioase pentru liste comune, au adăugat sursele citate.
Surpriza pentru PSD a venit după sărbătorile de iarnă: PNL s-a reîntors la discuțiile din Coaliție cu tema comasării alegerilor, dar și cu cea a unui candidat comun pentru prezidențiale și posibile liste comune.
„Ne-am reîntors de unde am plecat când Ciolacu și Ciucă discutau despre liste comune, doar că nu știm ce mandat are Ciucă de la partid”, a dezvăluit un social-democrat.
PSD intenționează să continue alianța cu PNL după alegerile parlamentare din 2024, doar dacă scorul celor două partide va depăși 50%.
Social-democrații susțin că dorința PNL de a comasa alegerile locale cu prezidențiale are la bază intenția ca și candidatul liberal să intre în turul doi.
„Primarii și președinții de CJ vor trage pentru candidatul PSD și PNL. AUR nu are structuri locale, nu vor câștiga primari. De aceea, insistă liberalii atât de tare pentru comasare cu locale”, au spus surse din PSD pentru Libertatea.
UDMR – al treilea pion al guvernării din toamnă
Îndeplinirea scorului de 50% se poate realiza după parlamentare și cu ajutorul UDMR. Uniunea poate fi rechemată la guvernare în 2024 pentru a asigura o majoritate stabilă în Parlament.
„Scopul este ca AUR și partidul lui Șoșoacă să rămână în Opoziție. Coaliția PSD – PNL – UDMR este un scenariu posibil și viabil după alegerile din 2024. Doar să existe un plan bine stabilit, fără atacuri majore între cele trei părți”, au afirmat surse parlamentare din Uniune.
De la ieșirea de la guvernare, UDMR a beneficiat de un tratament preferențial. Oamenii numiți de Uniune nu au fost schimbați din funcție, iar la votarea bugetului fiecare parlamentar UDMR a primit dreptul să depună un amendament cu o valoare de un milion de lei. 
Decizia privind liste comune pentru prezidențiale se va lua după europarlamentare, când PSD și PNL vor negocia în funcție de rezultatul alegerilor. 



Urmărește-ne pe Google News




----------------------------------


Motivul absenței neanunțate a secretarului american al apărării: a suferit o infecție după o operație pentru cancer de prostată 
Ştiri
2024-01-09T23:34:49+02:00

Secretarul american al Apărării, Lloyd Austin, a fost internat pe 1 ianuarie cu o infecție a tractului urinar în urma unei intervenții chirurgicale suferită în decembrie pentru tratarea cancerului de prostată, a anunțat marți Centrul Medical Militar Național Walter Reed, citat de Reuters.



Anunțul vine în contextul în care Pentagonul s-a confruntat cu critici puternice pentru că a păstrat secretă informația cu privire la spitalizare. Până și președintele Joe Biden și propriul adjunct al lui Austin nu au fost informați timp de mai multe zile despre starea sănătății lui Lloyd Austin, în vârstă de 70 de ani.
Chiar și după ce Pentagonul a dezvăluit că Austin a fost spitalizat, a refuzat să spună de ce se afla acolo sau să ofere detalii despre situația sa medicală.




Spitalul Walter Reed a prezentat acum o perspectivă optimistă privind starea lui Austin, dar a avertizat că recuperarea lui ar putea lua ceva timp.
„Infecția sa a dispărut. El continuă să facă progrese și anticipăm o recuperare completă, deși acesta poate fi un proces lent”, se arată într-un comunicat publicat de Pentagon.
„În cursul acestei internări, secretarul Austin nu și-a pierdut niciodată conștiența și nu a fost supus niciodată unei anestezii generale”, au mai subliniat medicii.




Austin se află sub președintele Biden în vârful lanțului de comandă al armatei americane, iar îndatoririle sale impun ca acesta să fie disponibil imediat pentru a răspunde la orice criză de securitate națională. Aceste obligații înseamnă să fie mereu gata să intre în comunicații securizate cu alți oficiali în cazul unui atac nuclear, lucru care ar fi dificil dintr-un pat de terapie intensivă.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Spitalul Walter Reed a subliniat că Austin a suferit complicații în urma intervenției pentru cancer de prostată din 22 decembrie, inclusiv greață cu dureri severe abdominale, de șold și de picioare. După ce a fost diagnosticat cu o infecție a tractului urinar, Austin a fost mutat pe 2 ianuarie la o unitate de terapie intensivă.




„O evaluare ulterioară a relevat colecții de lichid abdominal care afectează funcția intestinului său subțire. Acest lucru a dus la afectarea conținutului său intestinal, care a fost tratat prin introducerea unui tub prin nas pentru a-i drena stomacul”, a transmis spitalul.
Administrația Biden s-a străduit să liniștească furia politică izbucnită în urma dezvăluirilor conform cărora președintele, care candidează pentru un nou mandat în acest an, nu a știut de internarea secretarului apărării timp de patru zile.




Pentagonul a precizat că nici Casa Albă nu știa despre tratamentul inițial al lui Austin din decembrie pentru ceea ce s-a crezut la acel moment că este o procedură medicală electivă. 
Unii republicani proeminenți, inclusiv Donald Trump, au cerut ca Austin să fie demis din funcție pentru eșecul de a informa autoritățile superioare despre starea sa de sănătate.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Dar Pentagonul a spus că generalul cu patru stele nu intenționează să demisioneze, iar Casa Albă a spus că Biden nu vrea să-l demită din funcție. Austin rămâne internat în prezent la Spitalul Walter Reed.



Urmărește-ne pe Google News




----------------------------------


Haos în traficul rutier și feroviar din estul țării cauzat de viscol și zăpadă. Care este situația actuală 
Știri România
2024-01-09T22:30:00+02:00

Episodul de vreme severă care a adus ninsori, viscol și polei în estul țării a provocat mari probleme în transporturi. Mai multe drumuri naționale și județe au fost închise astăzi, 9 ianuarie, timp de mai multe ore din cauza zăpezii, în timp ce circulația feroviară a fost afectată, fiind înregistrate întârzieri de zeci de minute. Situația s-a remediat spre finalul zilei când niciun drum național nu mai avea restricții, dar traficul se desfășoară în continuare în condiții de iarnă.



UPDATE ora 22.30. Nu mai sunt restricții de circulație pe autostrăzile și drumurile naționale din țară, anunță marți seară Centrul Infotrafic din cadrul Poliției Române. Cu toate acestea, pe mai multe artere rutiere din zona de est a țării se circulă în continuare în condiții de iarnă.
„Recomandăm conducătorilor auto ca, înainte de a pleca la drum, să se informeze cu privire la restricțiile de trafic și la condițiile meteorologice de pe traseul pe care urmează să se deplaseze, să circule cu viteza adaptată la condițiile de trafic și de drum, să ia în considerare că distanța de frânare crește pe un carosabil umed sau alunecos, să nu se angajeze în depășirea coloanelor de autovehicule și să permită acțiunea utilajelor de deszăpezire”, subliniază polițiștii.




UPDATE ora 17.00. Trei drumuri naţionale rămân închise, marți după-amiază, din cauza vântului care viscoleşte zăpadă depusă.
Este vorba despre DN 23B Stupina – Ciorăşti, judeţul Vrancea, DN 11A Bârlad – Iveşti şi DN 26 Murgeni – Blăgeşti, judeţul Vaslui.
De asemenea, pe alte trei drumuri naţionale sunt restricţii pentru autovehicule ce depăşesc 7,5 tone, respectiv DN 24B Albiţa – Huşi, judeţul Vaslui, DN 15D Roman – Crăieşti, judeţul Neamţ, şi DN 29 Răchiţi – Săveni, judeţul Botoşani.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Din cauza vântului, sunt oprite manevrele în toate porturile de la Marea Neagră. 
UPDATE ora 13.30: O șoferiță din Vaslui a ajuns cu mașina în râpă pentru că nu a adaptat viteza la șoseaua acoperită cu zăpdată. Accidentul s-a produs pe DJ 245, în apropiere de localitatea Drujești, comuna Băcani. În mașină erau două persoane, mama și fiul ei. Autoturismul a fost găsit de pompieri răsturnat într-o râpă, iar femeia și fiul ei, de 16 ani, au fost scoși.
Adolescentul a suferit un traumatism cranio-cerebral și dureri la mâna stângă, iar mama lui, în vârstă de 40 de ani a suferit un traumatism cranio-facial ușor. Ambii au fost duși la Spitalul Elena Beldiman din Bârlad.




UPDATE ora 12.10: Un copil din Suceava cu afecţiuni respiratorii a fost dus cu șenilata la spital din cauză că mașina ambulanței a rămas blocată în zăpadă.
O femeie de 21 de ani din comuna Fântânele, satul Slobozia, a cerut ajutor pentru fiul său de un an şi şapte luni, cu probleme respiratorii. Un echipaj de la Ambulanța Suceava a plecat spre ei, dar mașina a rămas blocată cu opt kilometri înainte de destinaţie, pe drumul acoperit cu zăpadă viscolită, a relatat news.ro. De aceea, a fost trimis un echipaj de salvatori de la Inspectoratul pentru Situaţii de Urgenţă Suceava.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Situaţii similare s-au înregistrat în mai multe zone din Moldova, unde ambulanţe care au pornit către pacienţi au rămas blocate pe drumurile înzăpezite.
UPDATE ora 11.00: Mai multe trenuri au întârzieri din cauza viscolului și a zăpezii și, în funcție de evoluția fenomenelor meteo, pe raza județelor Galați și Iași pot interveni restricționări în următoarele ore, a anunțat CFR Călători.
„Pe raza regionalei Iași, întârzierile majore și problemele intervenite la infrastructua feroviară au perturbat turnusul garniturilor ceea ce a condus la imposibilitatea formării trenurilor din graficul de circulație”, a transmis CFR. În acest context, la care se adaugă problemele generate de temperaturile foarte scăzute care afectează șinele, mai multe trenuri au fost anulate, astfel:





Regio 5551/5550 Pașcani-Târgu Neamț și retur
Regio 6454/6453 Iași-Scânteia și retur
Regio 5471/5472 Bacău-Bicaz-Piatra Neamț
Regio 6502/6501 Iași-Ungheni Prut-Iași
Regio 5462 Piatra Neamț-Bacău și Regio 5461 circulă cuplat cu IR 1858 pe relația Piatra Neamț-Bacău.

Pasagerii care au bilete la trenurile anulate își vor primi banii înapoi, dacă vor face cerere.
UPDATE ora 10.10: În acest moment, doar patru drumuri naționale mai sunt închise, din cele 5 care au fost anunțate dimineață, a informat Centrul InfoTrafic al IGPR.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Drumuri naționale cu circulația oprită

DN 23B Stupina-Ciorăști, județul Vrancea
DN 11A Bârlad – Ivești, județul Vaslui
DN 24A Huși – Berezeni, județul Vaslui
DN 26 Murgeni – Blăgești, județul Vaslui

Drumuri naționale cu restricție de tonaj > 7,5 tone

DN 24B Albița – Huși, județul Vaslui
DN 15D Roman – Crăiești, județul Neamț
DN 29 Răchiți – Săveni, județul Botoșani

Drumuri naționale cu restricție de tonaj > 3,5 tone
DN 22 Râmnicu Sărat – Băile, județul Buzău
Din cauza vântului, manevrele în toate porturile de la Marea Neagră rămân oprite.




UPDATE ora 9.10: Ministerul Educației a anunțat situația școlilor cu activitate suspendată din cauza viscolului și a zăpezii. Peste 30 de școli, din 8 județe, din Moldova, sunt închise, astfel:

Bacău: 3 unități de învățământ
Botoșani: 4 unități de învățământ
Brăila: 6 unități de învățământ
Buzău: 2 unități de învățământ
Galați: 7 unități de învățământ
Iasi: toate unitățile de învățământ
Neamț: 6 unități de învățământ
Suceava: o unitate de învățământ





UPDATE ora 9.00: O nouă situație de urgență la Vaslui, după gravida care a născut acasă pentru că ambulanța a rămas înzăpezită. La ora 5 dimineața, din cauza zăpezii viscolite, o mașină a rămas suspendată pe pasajul de cale ferată din localitatea Buhăești, aflată pe traseul Iasi-Vaslui.
„Persoanele aflate în mașină au fost evacuate în siguranță, iar în regim de urgență a fost anunțat personalul de la CFR pentru a preveni un posibil incident tragic. Autoturismul a fost ulterior scos de pe calea ferată”, au transmis oficialii Prefecturii Vaslui. 
Iar un autocar înmatriculat în Republica Moldova a derapat și a rămas blocat în șanț, pe Drumul European, la intrarea în localitatea Târzii din județul Vaslui. Autoritățile au intervenit, asigurând evacuarea pasagerilor și au început operațiunile pentru deblocarea autocarului și restabilirea circulației rutiere în zonă.

UPDATE ora 8.50: Din cauza viscolului și a ninsorii de pe carosabil, s-a decis închiderea temporară a drumului național DN 24A, km 56 – 84, între localitățile Fălciu și Berezeni, județul Vaslui. Echipele DN Bârlad intervin pentru redeschiderea drumului, a transmis Direcția Regională de Drumuri și Poduri Iași.

UPDATE ora 8.40: O gravidă a născut la domiciliu după ce ambulanța chemată în ajutor rămas înzăpezită.
În noaptea de 8 spre 9 ianuarie, o femeie din satul Mascurei, județul Vaslui, urma să nască, așa că o ambulanță a plecat spre ea. La ieșirea din localitatea Pogana, echipajul SAJ a rămas blocat din cauza viscolului. S-a decis trimiterea unei șenilate de la detașamentul Vaslui, dar asistenta SAJ a ajuns mai rapid la gravidă cu o mașină off-road a primarului din comuna Pogana și a asistat nașterea. 
Bebelușul a fost apoi transportat la Spitalul din Bârlad în siguranță, iar mama lui a ajuns și ea la spital după câteva ore, după ce a rămas într-o ambulanță înzăpezită.

Știrea inițială: Se circulă în condiţii de iarnă pe 5 drumuri naționale din zona Moldovei, mai precis în judeţele Vrancea, Iași și Vaslui, acolo unde circulația este oprită, a anunțat Centrul InfoTrafic al IGPR marți dimineață, 9 ianuarie, în informarea actualizată la ora 7.45.
Potrivit informării Centrului Infotrafic al IGPR, actualizată la ora 7.45, din cauza condițiilor meteorologice nefavorabile, mai precis ninsoare viscolită, au fost impuse următoarele restricții de circulație:
Drumuri naționale cu circulația oprită

DN 23B Stupina-Ciorăști, județul Vrancea
DN 28A Târgu Frumos – Moțca, județul Iași
DN 11A Bârlad – Ivești, județul Vaslui
DN 24A Huși – Berezeni, județul Vaslui
DN 24 Cosmești – Tișița, județul Vrancea

Drumuri naționale cu restricție de tonaj > 7,5 tone

DN 24B Albița – Huși, județul Vaslui
DN 28 Cozia, județul Iași – Albița, județul Vaslui
DN 15D Roman – Crăiești, județul Neamț
DN 29 Răchiți – Săveni, județul Botoșani

Trei persoane au rămas înzăpezite în Vrancea, pe DJ 204 între Panciu și Haret, iar un autocar cu aproape 50 de persoane a părăsit partea carosabilă din cauza ninsorii abundente și a viscolului, lângă localitatea Doaga, în Vrancea. Totodată, mai multe mașini au fost nevoite să iasă de pe carosabil din cauza viscolului.

CNAIR a anunțat că drumarii au acționat pe parcursul nopții cu 1.329 de utilaje și au răspândit aproximativ 10.084 tone material antiderapant.
Imagini filmate în zona localității Ruginoasa din Iași, unde se intervine cu două autofreze.

De asemenea, din cauza vântului, au fost oprite manevrele în toate porturile de la Marea Neagră, a mai transmis Centrul Infotrafic.
Ca de obicei, șoferii au fost sfătuiți ca înainte să iasă din casă să se informeze cu privire la restricțiile de trafic și la condiţiile meteo şi să-și echipeze autovehiculele cu anvelope de iarnă, chiar cu lanțuri dacă situația o impune.
„Nu vă angajaţi în depăşirea coloanelor de autovehicule și permiteți accesul utilajelor de deszăpezire. Adoptați o manieră prudentă de conducere şi să evitați orice manevră riscantă, asigurându-vă constant, pe tot parcursul traseului”, a precizat Centrul Infotrafic.

Județele din Moldova sunt sub cod galben de vânt, ninsori și polei, iar temperaturile sunt așteptate să scadă până la minus 20 de grade Celsius.



Urmărește-ne pe Google News




----------------------------------


Managerul Spitalului Victor Babeș din București: „Secţia de copii este plină, în special cu rujeolă” 
Știri România
2024-01-09T22:27:36+02:00

Simin Aysel Florescu, managerul Spitalului de Boli Infecţioase „Victor Babeş” din București, a afirmat, marţi seară, la Medika TV, că aproape toate paturile sunt ocupate, iar secția de copii este plină, relatează News.ro.



„Suntem practic la capacitate maximă. Este totul ocupat în spital, în limita câtorva paturi libere de izolare, în cazul pacienţilor infectaţi cu mai multe tipuri de germeni, dar din punct de vedere al patologiei suntem practic plini. Secţia de copii este plină în special cu rujeolă, dar şi cu cazuri de gripă şi cu cazuri de Covid şi alte tipuri de afecţiuni. Incredibil de multe se internează în fiecare zi, cred că zece cazuri”, a spus Simin Aysel Florescu.
Potrivit managerului Spitalului Victor Babeș devine din ce în ce mai greu să izolezi pacienții unii de ceilalți, în condițiile în care „nu poţi să aşezi un bolnav cu un tip de afecţiune lângă un bolnav cu o altă boală contagioasă”, iar personalul medical mediu este insuficient. 




În ceea ce-i privește pe pacienții infectaţi simultan cu mai multe tipuri de germeni, aceștia trebuie izolați singuri.
„Este o dublă provocare, pe lângă numărul mare de cazuri, şi existenţa acestor cazuri care trebuie izolate, fiecare în altă parte, reprezintă într-adevăr o problemă din ce în ce mai stringentă”, a afirmat Simin Aysel Florescu.
În săptămânile următoare, managerul Spitalului Victor Babeș din București prevede o creștere a numărului de cazuri, cu un „vârf în februarie”, apoi „vom sta într-un platou” din martie până în mai. 



Urmărește-ne pe Google News




----------------------------------


Momentul în care prezentatoarea unui post tv mexican leșină în direct: „Lipsă de calciu” 
Știri Externe
2024-01-09T21:25:10+02:00

Reporter și prezentator, Pamela Villanueva a suferit un episod de leșin în timpul știrilor de la postul mexican TeleDiario din Monterrey, relatează Blick. Potrivit portalului Expreso, incidentul s-a petrecut pe 28 decembrie.



Într-un videoclip al incidentului, în timpul dialogului cu un reporter aflat pe teren, gazda știrilor încearcă să spună o propoziție, dar nu reușește. 
Pamela Villanueva e dezorientată, se clătină, iar când este pe cale să cadă, regizorul are inspirația să schimbe cadrul.
Coprezentatorii Sandra González și Erik Solheim nu înțeleg înțeleg ce se întâmplă.
Atenție, imagini care vă pot afecta emoțional!
Momentos sublimes de la TV regia Le pegó la pálida en vivo pic.twitter.com/VkaDVQmiT6— Tuitero Regio (@TuiteroRegio) December 28, 2023





Ulterior, canalul TeleDiario a precizat că „Pamela Villanueva a fost tratată de personal medical și se află într-o stare de sănătate stabilă“.
Jurnalista a afirmat, apoi, că „nu a fost o glumă. Am leșinat, dar, din fericire, situația nu s-a înrăutățit. Nu mi-am pierdut conștiența în niciun moment. A fost o pierdere calciu”.
▶️ “Estoy bien, fue una descompensación nada más”: Pamela Villanueva confirma que se encuentra en buen estado luego de haberse desvanecido durante la transmisión. 📺 #TelediarioMediodía con @Erik_Reportero, @sandragonzalezc y @paamvillanueva pic.twitter.com/0K4yRQbjQZ— @telediariomty (@telediariomty) December 28, 2023







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Perioada de Sărbători implică, de obicei, un volum mare de muncă și stres pentru angajații din media.
Pamela Villanueva urma să facă o serie de analize, „pentru a exclude orice problemă medicală mai gravă”. După două zile de odihnă, ea a revenit la pupitrul știrilor.
        View this post on Instagram            A post shared by Pamela Villanueva (@paamvillanueva) 



Urmărește-ne pe Google News




----------------------------------


Patru cetățeni israelieni au fost salvați de jandarmii montani după ce au rămas înzăpeziți pe un drum izolat din Maramureș 
Știri România
2024-01-09T21:24:32+02:00

Cei patru cetățeni israelieni voiau să ajungă, marți, mai repede la Cluj-Napoca, așa că au luat-o pe drumul județean 109 F din Maramureș, rămânând izolați între localităţile Cavnic şi Strâmbu Băiuţ, după ce mașina în care se aflau s-a blocat în zăpadă, informează Ziar Maramureș.



„În locul cunoscut sub numele de Crucea lui Chil, jandarmii au identificat un autoturism rămas suspendat din cauza stratului mare de zăpadă. Cele patru persoane, trei bărbați și o femeie cu vârste cuprinse între 25 și 46 de ani intenționau să ajungă în orașul Cluj-Napoca și au ales un drum mai scurt. Drumul ales de către aceștia este un drum secundar, închis circulației pe timp de iarnă”, a transmis Jandarmeria Maramureș.
Mașina rămasă înzăpezită a fost deblocată de către jandarmi, însă întrucât drumul este foarte îngust pe acel tronson, nu s-a putut efectua manevra de întoarcere, fiind nevoiți să parcurgă un kilometru cu spatele, până la cea mai apropiată intersecție. 




Din acest punct, cei patru cetățeni israelieni au fost direcționați de jandarmii montani spre ruta Cavnic-Baia Mare- Cluj pentru a-și continua deplasarea în siguranță.
FOTO: Inspectoratul de Jandarmi Județean Maramureș (Facebook)



Urmărește-ne pe Google News




----------------------------------


Rusia și-a perfecționat o armă formidabilă, într-un moment crucial al războiului, iar ucrainenii simt diferența: „Băieții noștri cădeau ca muștele” 
Știri Externe
2024-01-09T21:00:00+02:00

Moscova s-a folosit din ce în ce mai mult de războiul electronic pentru a bruia dronele, dar și munițiile ghidate cu precizie furnizate Ucrainei de aliații occidentali, cum ar fi rachetele HIMARS și obuzele de artilerie Excalibur. Aceste abilități încep să conteze, iar Ucraina încearcă acum să recupereze decalajul, scrie Financial Times.



Numărul record de atacuri aeriene lansate de Rusia în Ucraina în perioada Anului Nou a scos în evidență eforturile pe care le face Kievul pentru a-și consolida tehnologia de război electronic, care presupune, printre altele bruierea și devierea dronelor și a rachetelor ghidate inamice.
Ambele tabere au investit masiv în sisteme care pot neutraliza armatele de drone ale celeilalte părți, dar Moscova își păstrează avantajul, deoarece se concentrase deja pe aceste capacități înainte de a lansa invazia la scară largă în urmă cu aproape doi ani.




Forțele ucrainene încearcă să recupereze decalajul.
Atât Ucraina, cât și Rusia folosesc zeci de mii de drone în fiecare lună. Ambele au apelat din ce în ce mai mult în acest an la drone ieftine, disponibile în comerț, aparate controlate de operatori care folosesc o cameră montată pe cap.
„Rușii au produs atât de multe în ultima vreme, încât devin o amenințare uriașă”, a declarat pentru Financial Times colonelul Ivan Pavlenko, șeful diviziei de război electronic și al războiului cibernetic din cadrul Statului Major al Ucrainei.




„Ceea ce se întâmplă aici, utilizarea masivă a dronelor, este ceva nou. Așa că războiul electronic devine din ce în ce mai important”, a spus el.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Pavlenko a făcut apel la aliați să furnizeze mai multe capabilități care pot „suprima sau falsifica” sistemul de ghidare prin satelit (GNSS) al rachetelor ghidate și al dronelor rusești.
„Livrarea către Ucraina a unui număr suficient de puternice dispozitive de bruiaj GNSS sau cel puțin amplificatoare de semnal ar putea ajuta, de asemenea, la contracararea atacurilor aeriene inamice”, a explicat el.




De asemenea, având în vedere că sistemele de război electronic ale Rusiei au nevoie de componente de înaltă tehnologie, cum ar fi amplificatoare, sintetizatoare și software, este important ca aliații occidentali să impună sancțiuni asupra vânzării acestor componente, a spus el.
Sistemele de bruiaj electronic, folosite împotriva rachetelor HIMARS
Omniprezența dronelor pe câmpul de luptă este unul dintre motivele pentru care mult așteptata contraofensivă ucraineană din acest an nu a reușit să obțină câștiguri teritoriale semnificative și pentru care războiul terestru este acum în mare parte unul static.




Orice coloană de tancuri sau vehicule blindate poate fi reperată și distrusă în câteva minute.
Este un lucru relevat de mai multe evaluări ale experților, care au analizat cei aproape doi ani de ostilități.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Rusia s-a folosit din ce în ce mai mult de războiul electronic pentru a bruia munițiile ghidate cu precizie furnizate Ucrainei, cum ar fi rachetele Himars și obuzele de artilerie Excalibur. 
De asemenea, Moscova și-a folosit abilitățile pentru a simula lansări de rachete și drone, cu scopul de a deruta apărarea aeriană a Ucrainei, pentru a identifica locul unde se află bateriile antiaeriene, a declarat Pavlenko.




Fără protecție în fața acestui tip de război electronic, trupele ucrainene sunt o pradă ușoară pentru lovituri de artilerie ghidate de drone, drone care lansează bombe și lovituri kamikaze prin explozia unor vehicule aeriene fără pilot.
Un soldat ucrainean a deplâns lipsa acestei protecții pentru unitatea sa, care a fost în mare parte anihilată în timpul săptămânilor de bombardamente intense pe frontul de est, dronele rusești „lovindu-ne ca pe niște țânțari”.
„Ce război radio-electronic? Nu am avut niciunul. Nici nu vreau să-mi amintesc acele zile din tranșee. Băieții noștri cădeau ca muștele”, a adăugat el.




Generalul Valeri Zalujnîi, comandantul-șef al forțelor armate ucrainene, a avertizat în noiembrie că războiul electronic este „cheia victoriei în războiul dronelor” – și a ieșirii din impasul de pe linia frontului.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


„Avem nevoie, de asemenea, de mai mult acces la informații electronice de la aliații noștri, inclusiv la date de la activele care colectează informații de semnal, și de linii de producție extinse pentru sistemele noastre electronice antidronă în Ucraina și în străinătate”, a scris el în The Economist.




Abilitățile Rusiei în materie de război electronic
Sistemele de război electronic vin în multe forme și dimensiuni, de la rețele radar și emițătoare-receptoare montate pe camioane până la dispozitive de buzunar. Ambele tabere s-au grăbit să protejeze trupele prin construirea unor sisteme improvizate, despre care un inginer ucrainean a spus că sunt asamblate de voluntari în garaje.
Atât Rusia, cât și Ucraina au menținut școli puternice de cercetare și dezvoltare pentru războiul electronic, care au fost înființate în perioada sovietică, dar guvernul rus a investit masiv în noul kit de mai bine de un deceniu.




„Războiul electronic este o parte extrem de importantă a operațiunilor moderne, iar rușii au avut un avantaj semnificativ în acest sens pe tot parcursul războiului, ceea ce s-a dovedit a fi o problemă constantă pentru Ucraina”, a declarat Jack Watling, cercetător senior la Royal United Services Institute, un think-tank britanic.
Sistemul rusesc de suprimare a ghidării Pole-21 poate fi amplasat la sol, pe turnuri sau montat pe vehicule și poate bruia o zonă de 150 de kilometri, potrivit unui raport al unei companii de consultanță militară transmis Financial Times. 
Un alt sistem este Murmansk, care utilizează vaste turnuri de antene extensibile de 32 de metri montate pe vehicule blindate mobile.
„Problema este că rușii sunt capabili să amplaseze sisteme de război electronic pe cea mai mare parte a frontului, până la nivel de pluton în unele cazuri, când vorbim de lucruri precum Pole-21”, a declarat Watling.
Cu toate acestea, Ucraina a găsit periodic puncte slabe în apărarea Rusiei, permițând dronelor sale să lovească adânc în teritoriul rusesc, bombardând baze aeriene, depozite și alte ținte.
Înainte de a lansa atacuri cu rachete cu rază lungă de acțiune asupra flotei rusești din Marea Neagră din Sevastopol la începutul acestui an, comandourile ucrainene aflate pe bărci rapide au dezactivat sistemele electronice rusești montate pe platformele petroliere.
Portul din Crimeea a fost unul dintre obiectivele bine protejate de astfel de sisteme electronice în timpul războiului.
Kievul face eforturi pentru a recupera decalajul
Kievul, care inițial s-a bazat pe echipamente sovietice învechite, afirmă că și-a îmbunătățit capacitățile electronice de bruiaj datorită sistemelor produse la nivel național și furnizate de aliații occidentali, dar detaliile sunt ținute secrete.
Sistemul ucrainean Bukovel, care poate fi montat pe vehicule, detectează dronele, le blochează transmisia de date și poate bloca sistemele de ghidare prin satelit, inclusiv Glonass al Rusiei. Lăudându-i eficiența, trupele ucrainene au cerut guvernului să producă mult mai multe unități.
Un nou sistem ucrainean, cu numele de cod Pokrova, poate, potrivit unor rapoarte, să contracareze rachetele prin blocarea sistemului de ghidare al acestora.
Pavlenko, oficialul din cadrul Statului Major General al Ucrainei, a declarat pentru Financial Times că este crucial ca avioanele de luptă F-16, care vor fi livrate în curând și care sunt furnizate de aliații occidentali, să fie echipate cu sisteme de bruiaj moderne, adăugând că Kievul lucrează cu aliații la această solicitare.
El s-a lăudat cu faptul că sistemele electronice ale Ucrainei au fost folosite pentru a captura prețioasele drone rusești Orlan și au păcălit alte drone să zboare înapoi în Rusia.
Pavlenko a declarat că Ucraina ar putea fi folosită ca laborator pentru sistemele de război electronic, deși a recunoscut că unele armate occidentale sunt reticente în a împărtăși tehnologia.
„Orice echipament sofisticat de înaltă tehnologie are un software care poate fi afectat. Iar acesta este viitorul”, a declarat Pavlenko. „Această abordare este mai promițătoare și unde ar fi mai bine să o testăm dacă nu în Ucraina?”, a spus el.



Urmărește-ne pe Google News




----------------------------------


6 adulți și un copil au rămas blocați la 30 de metri înălțime, după ce Kráter, un roller-coaster dintr-un parc de distracții din Columbia, s-a defectat | VIDEO 
Știri Externe
2024-01-09T20:43:21+02:00

Șase adulți și un minor au rămas suspendați, la 30 de metri înălțime, într-una dintre instalațiile din Parque del Café din Montenegro, Columbia, a relatat El Espectador. Oamenii au fost dați jos după aproximativ jumătate de oră.



Incidentul s-a produs pe 3 ianuarie. Un grup de șapte turiști, 6 adulți și un minor, a rămas suspendat pentru aproximativ o jumătate de oră, din cauza unei defecțiuni a roller-coaster-ului Kráter. 
Persoanele care se aflau în parcul de distracții au publicat imagini și filmări cu situația de urgență, pe rețelele de socializare.
Instalația cu care se deplasau turiștii a rămas suspendată în timpul ascensiunii pe verticală până în vârful roller-coaster-ului.
#EnVideo Siete personas, seis adultos y un menor fueron evacuados de una atracción mecánica en el Parque Nacional del Café al generarse una parada en la zona de ascenso. De acuerdo con las directivas del parque, el hecho no pasó a mayores puesto que no hubo lesionados. pic.twitter.com/dj97PkFkHu— Caracol Radio Armenia (@radio_armenia) January 4, 2024





A 30 metros de altura, cerca de ocho personas llevan 25 minutos atascadas en la atracción Krater, en el @Parcafeoficial.Ya están realizando la evacuación de las personas. pic.twitter.com/ZOEr32Kd9H— Sebastián Londoño Méndez (@SLondono00) January 3, 2024 
Conducerea parcului a transmis că a fost activat „protocolul de securitate”, iar salvatorii au folosit un lift auxiliar de urgență pentru a ajunge în zona în care oamenii au rămas blocați.
„Turiștii au fost evacuați fără alte incidente”, a precizat administrația.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La evacuación se realiza en distintas tandas, con un ascensor auxiliar que baja a las personas que se encuentran atrapadas. Más de 30 minutos lleva el vehículo estancado en la cima de la montaña rusa. https://t.co/8t0N6U4JOB pic.twitter.com/B4UF3pn2PW— Sebastián Londoño Méndez (@SLondono00) January 3, 2024 
Kráter a fost deschis în 2015. Roller coaster-ul atinge o viteză de 83 de kilometri pe oră.
Cel mai rapid roller-coaster din lume se va deschide anul viitor, în Arabia Saudită.



Urmărește-ne pe Google News




----------------------------------


Anders Breivik, extremistul care a ucis 77 de oameni într-un atac armat în 2011, a spus că îi pare rău și a izbucnit în plâns în fața instanței 
Știri Externe
2024-01-09T20:34:20+02:00

Anders Behring Breivik a declarat în fața instanței, unde cere să fie scos din izolare, că îi pare rău pentru atacul armat în care a ucis 77 de persoane. El a izbucnit în lacrimi și a afirmat că viața sa în izolare în închisoare a fost un coșmar care îl face să aibă gânduri de sinucidere în fiecare zi, relatează Reuters.



În 2011, Breivik a ucis opt persoane cu o mașină-capcană în Oslo, apoi a împușcat alte 69 de persoane, majoritatea adolescenți, într-o tabără de tineret a Partidului Laburist, în cea mai mare atrocitate pe timp de pace din Norvegia. Acum, a dat în judecată statul norvegian privind condițiile de detenție și interdicția de a comunica cu lumea exterioară, pe motiv că îi sunt încălcate drepturile fundamentale.
„Nu cred că pot supraviețui mult mai mult fără relații umane semnificative”, a spus Breivik în sala de judecată, care a fost organizată într-un gimnaziu din închisoarea de înaltă securitate unde este încarcerat. „Sunt încă o persoană și există o limită la cât poate îndura o persoană”, a spus el, cu vocea tremurând în timp ce își ștergea ochii. „Fiecare zi este un coșmar. Iau în calcul sinuciderea în fiecare zi.”




Întrebat de avocatul guvernamental Andreas Hjetland ce părere are despre faptele sale, Breivik și-a cerut iertare. „Îmi pare rău pentru ceea ce am făcut. Sunt dispus să renunț la politică”, a afirmat el.
Breivik a avut anterior mesaje mixte despre crimele sale. La un moment dat, în trecut, el a subliniat că nu a regretă ceea ce a făcut, în timp ce în alte ocazii a declarat că respinge toate tipurile de violență.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Procesul împotriva statului norvegian l-a adus pe Breivik înapoi pe primele pagini ale ziarelor din Norvegia, spre exasperarea multor supraviețuitori și a familiilor victimelor.




„Ne-am săturat până peste cap că acest lucru este adus din nou și din nou în atenția publică. Ne epuizează și ne rupe inima în două”, a declarat, luni, Ingrid Kragh Swang, al cărei fiu Kristian a supraviețuit atacului din 2011, pentru postul public NRK.
Avocații lui Breivik susțin că Norvegia încalcă Convenția Europeană a Drepturilor Omului, inclusiv articole care spun că nimeni nu ar trebui să fie supus „torturii sau tratamentelor sau pedepselor inumane sau degradante”.




Avocații Ministerului Justiției spun că restricțiile sunt necesare întrucât Breivik rămâne o amenințare și ar putea inspira pe alții să comită violențe.



Urmărește-ne pe Google News




----------------------------------


Un bărbat din Vaslui care a făcut infarct pe stradă, salvat de trei elevi aflați în pauză. Toți trei sunt voluntari SMURD 
Știri România
2024-01-09T20:04:39+02:00

Incidentul s-a petrecut în apropierea Liceului „Mihail Kogălniceanu” din Vaslui, acolo unde învață cei trei elevi salvatori. Liceenii au sunat la 112 și au făcut masaj cardiac victimei timp de 4 minute, până la sosirea echipajului SMURD. Toți trei elevi sunt voluntari în cadrul SMURD, au anunțat oficialii Inspectoratului pentru Situații de Urgență (ISU) Vaslui.



Bărbatul în vârstă de 62 de ani se deplasa pe trotuar când, la un moment dat, a început să se simtă rău, iar la scurt timp a căzut din picioare. Cei trei elevi se aflau în pauză și l-au observat. Au traversat strada să-i acorde primul ajutor, iar unul dintre ei a sunat la 112.
Liceenii au relatat dispecerului de serviciu că un bărbat și pierdut conștiența pe stradă și că, probabil, se află în stop cardio-respirator. La fața locului a fost trimis un echipaj SMURD pentru terapie intensivă mobilă. Până la sosirea echipajului medical, cei trei elevi au început să efectueze masaj cardiac bărbatului și au reușit să-i mențină funcțiile vitale.




„Au acționat ca la carte”
Echipajul medical sosit la fața locului a continuat manevrele de resuscitare, reușind să stabilizeze pacientul care a fost transportat la Unitatea de Primiri Urgențe din cadrul Spitalului Județean de Urgență Vaslui.Cei trei voluntari se numesc Maria Ignat (16 ani), Ianis Bologa (17 ani) și Ștefan Gherghe (17 ani) sunt elevi în clasele a-X-a, respectiv a-XI-a și învață la clase de științe ale naturii la LMK. 
„Chiar dacă cei trei elevi aveau emoții și se temeau să nu fi greșit în vreun mod, reacție firească, având în vedere că această a fost prima intervenție într-o situație de urgență reală doctorul coordonator de pe ambulanța SMURD a fost încântat de intervenția tinerilor salvatori, medicul declarând că voluntarii au acționat ca la carte, mărind considerabil șansele de supraviețuire a pacientului, prin acțiunea energică și sigură de până la sosirea echipajului de terapie intensivă mobilă” declarat purtătorul de cuvânt al ISU Vaslui, Marius Stanciu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit reprezentanților ISU, pacientul este internat la Terapie Intensivă. 
Foto: ISU Vaslui



Urmărește-ne pe Google News




----------------------------------


Mamă și fiu, găsiți morți într-un apartament din Timișoara. Femeia s-a spânzurat în bucătărie 
Știri România
2024-01-09T20:01:18+02:00

Alertați de o vecină, pompierii au spart, marți, 9 ianuarie, ușa unui apartament dintr-un bloc de pe Aleea Sănătăţii din Timişoara, unde au găsit un băiat mort în pat și o femeie spânzurată în bucătărie, informează Opinia Timișoarei.



„Azi (n.r. – marți), în jurul orei 17:40, poliţiştii Secţiei 2 Timişoara au fost sesizaţi cu privire la faptul că într-un imobil de pe Aleea Sănătăţii din Timişoara au fost găsiţi decedaţi o femeie, în vârstă de 49 de ani, şi fiul acesteia, în vârstă de 24 de ani”, a transmis IPJ Timiş.
Din primele informatii, tânărul ar fi avut probleme de sănătate și este posibil să fi murit în somn. Cel mai probabil, femeia nu a suportat să-și piardă fiul și și-ar fi pus capăt zilelor. 




Femeia ar fi fost într-o depresie, după ce, în urma cu doar câteva luni, i-au murit și părinții.
Potrivit IPJ Timiș, echipajul medical sosit la fața locului nu a identificat urme de violenţă pe corpul victimelor, nici suspiciuni cu privire la cauzele decesului.
Cele două corpuri neînsuflețite au fost transportate la Institutul de Medicină Legală pentru a se stabili cu exactitate cauzele deceselor.
În cauză, polițiștii au deschis dosar penal sub aspectul săvârşirii infracţiunii de ucidere din culpă.




*Telverde Antisuicid: Pentru consiliere în situaţii de criză suicidară puteţi contacta Alianţa Română de Prevenţie a Suicidului între orele 19.00 și 7.00 la numărul de telefon 0800 801 200 (apelabil gratuit la nivel naţional din orice reţea) sau prin e-mail la sos@antisuicid.ro. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


*Helpline DepreHUB: Pentru sprijin și prim-ajutor psihologic puteți contacta hub-ul antidepresie, primul de acest fel din România, la numărul de telefon 037 445 6420 (apelabil gratuit la nivel național din orice rețea). Linia este deschisă non-stop. În cazul în care simțiți că sinuciderea este iminentă, apelați de urgență 112.



Urmărește-ne pe Google News




----------------------------------


Italienii Riccardo și Anna s-au regăsit pe Facebook, la 58 de ani după singurul lor sărut: „Ne vom căsători în aprilie” 
Știri Externe
2024-01-09T19:33:23+02:00

El are 79 de ani, iar ea - 77. S-au cunoscut în sala de dans Bussola din Abbadia San Salvatore, Grosseto, în 1965, când s-au și sărutat. Datorită rețelei de socializare Facebook, seniorii s-au regăsit în 2023, după 58 de ani. Și acum se vor căsători. Povestea lor de dragoste demnă de un film de Hollywood a fost prezentată de postul public din Italia și relatată, pe larg, de Gazzetta di Siena.



Anna Adamanti și Riccardo Fontani s-a întâlnit într-o noapte de vară din 1965, la o serată dansantă în Toscana. 
„Eram la unchiul meu și, în sâmbăta aceea, am mers să dansez. Imediat ce am intrat am văzut un băiat foarte înalt, cu perciuni ca ai cântărețului Little Tony și m-am îndrăgostit imediat. Si eu arătam bine, aveam o rochie de catifea și îmi legasem părul creț cu o fundița frumoasă. M-am apropiat de el și m-a invitat să dansez”, a povestit Anna.
Riccardo o aduce acasă pe o tânără de 18 ani pe o Vespa. Cei doi îndrăgostiți se sărută, dar nu fac schimb de adrese sau de numere de telefon.




A doua zi, Anna se duce să-l caute, dar nu știa decât prenumele lui. „Speranțele mele au fost zadarnice. Din acea zi, am mers la Abbadia San Salvatore în fiecare duminică, și încet-încet, au trecut zilele, au trecut lunile, au trecut anii. Dar această amintire pe care o aveam în inima mea nu a trecut niciodată”.
Anna, profesoară pensionară, și Riccardo, fost inginer chimist, au mai fost căsătoriți. Dar mirajul dragostei lor neîncununate nu s-au disipat niciodată, Anna i-a dat chiar fiului ei numele Riccardo.




Ea și Riccardo Fontani era acum văduvi. După moartea soțului ei, Anna i-a spus nepoatei sale despre întâlnirea lor de neuitat, din 1965.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În cele din urmă, Evangelina a îndrumat-o pe bunica ei pe Facebook, unde senioara și-a a creat un cont special pentru a-și regăsi iubirea din adolescență.
„Evangelina m-a înscris pe Facebook, anul trecut. Într-o dimineață am primit o cerere de prietenie: Riccardo! Am analizat profilul și era el!”, rememorează Anna.

Anna i-a propus să se vadă la o cafea, într-un bar: „Nu am dormit în noaptea dinainte întâlnirii, mi-am revăzut toată viața și am început să mă pregătesc de la prima oră, trebuia să mă fac frumoasă!”.





„S-a uitat la mine și m-a întrebat: „Ne cunoaștem? „O, ticălosule. Tu ești cel care mi-a dat un sărut în 1965″, i-am răspuns.
Anna Adamanti:
„Trebuie să spun adevărul: nu am recunoscut-o! Ea a fost cea care mi-a arătat drumul și, ușor-ușor, am reușit să înțeleg că ea a fost. Am trimis acea cerere de prietenie din întâmplare”, spune, sincer, Riccardo.
Cei doi au fost de nedespărțit de atunci s-au mutat împreună, la Piombino.




Săptămâna trecută, venerabilii au anunțat, în cadrul programului „I fatti vostri” de la Rai 1, că „ne vom căsători, în aprilie, după o dragoste de-o viață”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Au făcut anunțul în timp ce schimbau un alt sărut.







Urmărește-ne pe Google News




----------------------------------


Doi copii au murit într-un accident produs pe E85, în Bacău. În mașină erau opt persoane și roțile aveau anvelope de vară 
Știri România
2024-01-09T18:52:58+02:00

Incidentul a avut loc, marți, pe E 85, în comuna Răcăciuni, județul Bacău, după ce șoferul mașinii în care se aflau 8 persoane a pierdut controlul volanului și a intrat într-un copac, informează Bacău.net.



„Un conducător auto de 28 de ani, din judeţul Vrancea, în timp ce conducea un autoturism echipat cu anvelope de vară, pe sensul de mers Bacău – Adjud, a pierdut controlul directiei, a pătruns pe contrasens şi a părăsit partea carosabilă intrând în coliziune cu un arbore”, a transmis IPJ Bacău.
În urma impactului puternic, toate persoanele aflate în mașină au fost rănite, iar doi copii, în vârstă de 1 an, respectiv 3 ani, au fost găsiți în stop cardio-respirator, potrivit News.ro.




Ulterior, echipajele medicale sosite la fața locului au constatat decesul celor doi copii. 
Celelalte şase victime implicate în accident, cu multiple traumatisme, dar conștiente, au fost transportate la spital de ambulanţele SMURD şi SAJ. 
La fața locului s-au deplasat o autospecială de stingere cu apă și spumă, o descarcerare, o ambulanță SMURD, o ambulanță TIM, o ambulanță Transport Victime Multiple și trei ambulanțe SAJ.
VEZI GALERIA  FOTOPOZA 1 / 1







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


VEZI GALERIA  FOTOPOZA 1 / 1
VEZI GALERIA  FOTOPOZA 1 / 1




VEZI GALERIA  FOTOPOZA 1 / 1
FOTO: IPJ Bacău



Urmărește-ne pe Google News




----------------------------------


Momentul în care un autobuz derapează din cauza poleiului, se răsucește și lovește mașinile parcate, la Kircaldy, în Scoția | VIDEO 
Știri Externe
2024-01-09T18:31:27+02:00

Un autobuz Stagecoach a fost filmat derapând din cauza poleiului și izbindu-se de mai multe mașini parcate pe o stradă din Kirclady, regiunea Fife, estul Scoției. Șoferul a scăpat teafăr, autobuzul supraetajat era gol, informează Daily Mail.



Serviciile de urgență au fost chemate la Kirkcaldy, luni, 8 ianuarie, în jurul orei locale 8.30, după ce au primit informații despre accident.
O purtătoare de cuvânt a Stagecoach East Scotland a precizat că „unul dintre vehiculele noastre care operează pe Service SM1 a fost implicat într-un incident pe Chapel Road din Kirkcaldy, în condiții de drum acoperit cu gheață. Șoferul este teafăr, nu erau pasageri la bord în acel moment. Siguranța este prioritatea noastră absolută și vom investiga toate circumstanțele”.




În imagini se vede cum, într-o curbă, autobuzul supraetajat derapează și începe „să danseze” pe șoseaua acoperită cu polei. 
Lovește o mașină parcată, se răsucește la 360 de grade și se oprește nu înainte de a tampona o dubă.



În ultimele zile, temperaturile au coborât în Scoția până la -9 grade Celsius.



Urmărește-ne pe Google News




----------------------------------


Eleva grav rănită după prăbușirea unui perete al internatului liceului din Odorheiu Secuiesc a murit 
Știri România
2024-01-09T18:28:15+02:00

Adolescenta în vârstă de 17 ani se afla la Secţia ATI Copii a Spitalului Clinic Judeţean de Urgenţă Târgu Mureş şi era intubată, sedată, instabilă hemodinamic, având traumatism de coloană. Încă de la internare, pe 18 decembrie 2023, starea sa era critică, relatează Agerpres.



„Astăzi (n.r. – marți, 8 ianuarie), în jurul orei 15,30, eleva internată la Secţia ATI Copii a Spitalului Clinic Judeţean de Urgenţă Târgu Mureş a încetat din viaţă. Medicii din Târgu Mureş au făcut tot ceea ce este omeneşte posibil pentru a o salva”, a transmis purtătorul de cuvânt al SCJU Târgu Mureş, Mariana Negoiţă.
Este al doilea deces înregistrat în urma prăbuşirii parțiale a clădirii internatului Liceului Tamași Aron din Odorheiu Secuiesc, după ce un băiat care ar fi împlinit în decembrie 18 ani a murit la puțin timp după ce a fost scos de sub dărâmături. 




Internatul Liceului „Tamasi Aron” din Odorheiu Secuiesc s-a prăbușit parțial luni, 18 decembrie. Patru elevi au fost prinși sub dărâmături, dintre care doi au decedat.
Clădirea în care funcționa internatul a fost construită în 1910 și era închiriată de Primărie de la Biserica Catolică. Recent, în curtea internatului începuseră lucrări pentru racordarea acestuia la rețeaua de canalizare din oraș.
În data de 20 decembrie, Parchetul de pe lângă Curtea de Apel Târgu Mureş a pus în mişcare acţiunea penală faţă de administratorul societăţii ce realiza lucrările la clădirea aparţinând internatului, pentru trei infracţiuni: una prevăzută în legea specială, Legea 10/1995 privind calitatea în construcţii, respectiv infracţiunea prevăzută de art. 35 alineatele 1 şi 3, şi două infracţiuni, de ucidere din culpă şi vătămare corporală din culpă.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„S-a reţinut în sarcina inculpatului că a efectuat lucrări de săparea unui şanţ chiar lângă zidul clădirii internatului, lucrare care nu era autorizată şi, aşa cum ştiţi, urmare prăbuşirii sitului a rezultat decesul unui elev şi vătămarea corporală altor trei eleve”, a declarat purtătorul de cuvânt al Parchetului de pe lângă Curtea de Apel Târgu Mureş, Gianina Oreviceanu.
 Administratorul societăţii care realiza lucrări la internatul Liceului „Tamasi Aron” din Odorheiu Secuiesc a fost plasat sub control judiciar pentru o perioadă de 60 de zile.



Urmărește-ne pe Google News




----------------------------------


Ilie Sârbu, numit în Consiliul de Administrație al Romsilva. În trecut, a fost anchetat pentru retrocedări ilegale de păduri 
Știri România
2024-01-09T18:26:15+02:00

Numirea în Consiliul de Administrație al regiei naționale a pădurilor Romsilva a fost făcută în 23 noiembrie printr-un ordin semnat de către ministrul Mediului, Mircea Fechet, dezvăluie G4Media. Ulterior, printr-o hotărâre a Consiliului de Administrație al Romsilva din 12 decembrie 2023, Ilie Sârbu a fost numit membru în Comitetul de audit al regiei autonome.



Întrebat despre această numire, ministrul Fechet a argumentat, pentru Europa Liberă, că Ilie Sârbu este calificat întrucât în trecut a fost ministru al Mediului.
„Nu vreau să îmi dau cu părerea despre domnia sa. A fost totuși în trecut, un mandat, ministru al Mediului, dacă unii califică suficient acest lucru, să poată face parte dintr-un consiliu de administrație provizoriu…”, a explicat Mircea Fechet.
În vârstă de 73 de ani, Ilie Sârbu nu are compentență în domeniul forestier, dar a mai fost în trecut vicepreședintele Curții de Conturi unde a coordonat inclusiv departamentul care audita Romsilva, menționează G4Media.




Tot de Romsilva se leagă unele probleme penale pe care le-a avut Sârbu în trecut. În 2014, a fost pus sub urmărire penală, alături de Viorel Hrebenciuc, fostul deputat Ioan Adam și fostul director Romsilva Adam Crăciunescu, cu privire la retrocedarea a peste 40.000 de hectare de păduri din patrimoniul Romsilva.
Față de Ilie Sârbu, în 2018, procurorii DNA au dispus clasarea dosarului, pe motiv că nu există probe că a săvârșit infracțiunea. Ceilalți inculpați au scăpat de condamnare în 2023 după ce faptele s-au prescris.




La bază preot ortodox, Ilie Sârbu a activat timp de mai mulți ani în PSD fiind parlamentar, președintele Senatului și ministrul Agriculturii în două guverne. El este socrul lui Victor Ponta care în prezent este consilier onorific al premierului Marcel Ciolacu.



Urmărește-ne pe Google News




----------------------------------


Rusia l-a dat în urmărire pe fostul oligarh Mihail Hodorkovski, care a petrecut deja 10 ani în pușcărie pentru că i s-a opus lui Putin 
Știri Externe
2024-01-09T18:01:25+02:00

Mihail Hodorkovski, care a părăsit Rusia după ce a ieșit din pușcărie în 2013, este acuzat că a răspândit informații false despre armata rusă pentru afirmațiile sale despre războiul din Ucraina după ce a vorbit despre plățile făcute de guvern pentru familii soldaților uciși, relatează Sky News.



Un dosar penal a fost deschis împotriva lui în septembrie 2023, iar acum numele său a fost pus pe lista persoanelor căutate de guvernul rus. Dacă este găsit vinovat, el riscă până la cinci ani de închisoare, potrivit agenției ruse de stat TASS.
Hodorkovski a petrecut deja un deceniu în închisoare în Rusia după o condamnare care a fost considerată pe scară largă una politică și o răzbunare a lui Vladimir Putin pentru că fostul oligarh i s-a opus în primii ani de la preluarea puterii în 2000. El a fost eliberat din închisoare în 2013, după ce a fost grațiat de Vladimir Putin.




De atunci, Hodorkovski locuiește la Londra și a criticat frecvent războiul lui Putin în Ucraina pe conturile sale de socializare.
În decembrie anul trecut, Hodorkovski a spus că Rusia este o „dictatură totalitară în toată regula” și că dorește „să lupte pentru o Rusia guvernată de stat de drept și pluralism politic”.
Legea împotriva discreditării armatei ruse, în baza căreia este dat acum în urmărire Hodorkovsi, a fost introdusă după declanșarea războiului din Ucraina și a fost folosită în mod repetat de instanțele ruse pentru a-i pune în închisoare și a reduce la tăcere pe criticii lui Putin.




În noiembrie, un tribunal din Sankt Petersburg a condamnat-o pe artista Sasha Skochilenko la șapte ani de închisoare pentru că a schimbat etichetele de pe produsele dintr-un supermarket cu mesaje împotriva războiului.



Urmărește-ne pe Google News




----------------------------------


A fost stabilită cauza morții cântăreței Sinead O’Connor 
Știri Externe
2024-01-09T17:57:05+02:00

Cântăreaţa şi compozitoarea irlandeză Sinead O'Connor a decedat din cauze naturale, a stabilit tribunalul Southwark Coroners Court din Londra, relatează ABC News.



Sinead O’Connor a murit la 56 de ani, pe 26 iulie 2023, când artista a fost găsită „fără reacţie” în casa ei din Londra, iar decesul a fost confirmat la faţa locului.
„Aceasta este pentru a confirma că doamna O’Connor a murit din cauze naturale. Prin urmare, medicul legist şi-a încetat implicarea în moartea ei”, a transmis tribunalul Southwark Coroners Court din Londra într-un comunicat.
La momentul respectiv, poliţia britanică a declarat pentru Variety că nu tratează moartea ei ca fiind suspectă şi că a predat cazul biroului medicului legist pentru a stabili cauza morţii.




Cântăreața și compozitoarea irlandeză era cunoscută pentru cover-ul din 1990 a piesei scrise de Prince „Nothing Compares 2 U”. 
Versiunea ei a devenit un hit la nivel mondial și a fost nominalizată pentru recordul anului la premiile Grammy în 1990. Ea a câștigat, de asemenea, trei premii MTV Video Music Awards pentru melodia respectivă.
În 2021, O’Connor a vorbit despre lupta sa cu boala mintală de-a lungul vieții în cartea memorială „Rememberings”. Un documentar despre artistă, intitulat „Nimic nu se compară” a fost lansat în 2022.




În 2022, fiul ei, Shane, s-a sinucis la vârsta de 17 ani.
Cu o lună înainte de moartea sa, O’Connor a scris pe pagina sa de Facebook că se mută înapoi la Londra după 23 de ani şi că intenţionează să lanseze un nou album în următorul an. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


De asemenea, ea avea în plan să plece în turneu în Australia şi Noua Zeelandă în 2024, precum şi în Europa şi SUA în 2025.
FOTO: Hepta



Urmărește-ne pe Google News




----------------------------------


4 morți, printre care un bebeluș, și 24 de răniți, după un accident în lanț în Rusia, în care au fost implicate 66 de mașini | VIDEO 
Știri Externe
2024-01-09T17:34:32+02:00

66 de mașini s-au ciocnit, luni, 8 ianuarie, pe o porțiune acoperită cu polei a autostrăzii M-11 Neva din regiunea Novgorod. În urma tamponării în lanț, au fost 4 morți, între ei un bebeluș care nu împlinise 1 an, a relatat agenția rusă RBC.



Accidentul a avut loc la kilometrul 526 al autostrăzii care leagă Moscova de Sankt Petersburg. La fața locului au intervenit zeci de salvatori. 
În urma accidentului, 4 persoane au murit, inclusiv un copil născut în 2023, a informat Ministerul Situațiilor de Urgență.
24 de persoane au solicitat ajutor medical, iar 7 au fost internate, inclusiv 4 copii. Unul dintre adulții răniți este în stare gravă.


Guvernatorul Novgorodului, Andrei Nikitin, a precizat că, în apropierea locului accidentului, a fost amenajat un punct de încălzire și că oamenii au primit ceai cald și sendvișuri.





Comisia de Anchetă a deschis dosar penal în temeiul articolului privind „prestarea de servicii care nu îndeplinesc cerințele de siguranță, care a avut ca rezultat decesul unei persoane din neglijență”, cu referire la faptul că șoseaua nu a fost curățată corespunzător de autoritatea responsabilă.



Urmărește-ne pe Google News




----------------------------------


Opt inculpați în dosarul mitei pentru angajare la Spitalului Judeţean Botoșani, arest preventiv pentru încă 30 de zile 
Știri România
2024-01-09T17:25:58+02:00

Fostul manager al Spitalului Judeţean de Urgenţă „Mavromati” Botoşani, Doina Caba, și alți șapte inculpați vor rămâne după gratii pentru încă 30 de zile, în dosarul de corupție privind fraudarea concursurilor de angajare la spital, a decis marţi, 9 ianuarie, Tribunalul Suceava, transmite Agerpres.



Inculpații Doina Caba, Coca Stela Crîşmaru, medicii Claudia Malancea şi Cornelia Sărbat, precum şi Mirela Gabriela Focşa, Silvian Adrian Tatarcan, Marinela Preda şi Marian George Vîrlan, administratorul unei firme private, au fost arestați pe 14 decembrie 2023, acuzați că au fraudat concursurile pentru ocuparea unor funcţii de asistenţi medicali la spitalul din Botoşani.
Procurorii DNA au solicitat prelungirea arestului preventiv, cerere care a fost admisă de magistrații din Suceava. Sentința poate fi contestată de inculpați.




Dosarul instrumentat de DNA vizează infracţiuni de corupţie şi asimilate celor de corupţie, săvârşite în perioada 2018 – 2023, de către funcţionari publici din cadrul spitalului, în contextul fraudării unor concursuri de ocupare a unor posturi vacante.
În acest caz, pe 13 decembrie 2023, au fost făcute aproape 100 de percheziţii domiciliare în Botoşani şi Iaşi. Au fost percheziţii și la CJ Botoşani şi la Spitalul Judeţean de Urgenţă. Totodată, au fost vizate de procurori sediul PSD Botoşani şi Primăria Săveni.




Urmărește-ne pe Google News




----------------------------------


Anca Lungu, confesiune dureroasă la început de an. „Au trecut 365 de zile de când mi-am pierdut cel de-al 3-lea copil” 
Știri România
2024-01-09T17:21:52+02:00

Anca Lungu, care s-a mutat în urmă cu aproape 6 ani la Nisa, în Franța alături de actualul ei partener, a făcut o dezvăluire cutremurătoare la început de an. „Prințesa Polonic” și-a făcut curaj abia acum să vorbească despre sarcina pierdută în urmă cu un an.




Fosta știristă de la Antena 1, acum căsătorită și stabilită la Nisa, a pierdut o sarcină în urmă cu un an.
„Au trecut 365 de zile de când mi-am pierdut cel de-al 3-lea copil. Sunt încă o mamă îndoliată. Am avut nevoie de 1 an pentru a găsi curajul de a scrie aceste rânduri. O fac cu lacrimi în ochi. E un subiect tare sensibil și de cele mai multe ori minimizat: «gândește-te că ai doi copii sănătoși acasă”, “mai bine că s-a întâmplat acum, decât mai târziu”, “e selecție naturală”, “se întâmplă des, li se întâmplă multor femei”, “e doar o sarcină, ești încă tânără”. 




Dacă vi se întâmplă să fiți în preajma unei femei care trece prin așa ceva, nu folosiți niciuna dintre frazele enumerate mai sus! Nu invalidați suferința unor mame care își pierd copiii! Da, din punct de vedere medical e o sarcină mai avansată sau mai puțin avansată care se oprește din evoluție, dar din punct de vedere emoțional, viitoarea mamă își pierde copilul căruia i-a făcut loc în sufletul ei, cu care și-a imaginat tot restul vieții, căruia i-a ascultat bătăile inimii, i-a vorbit și poate chiar i-a găsit un prenume.




VEZI GALERIA  FOTOPOZA 1 / 5



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Pierderea unei sarcini e dureroasă, iar femeile aleg tot mai mult să nu vorbească despre asta. Lipsa de empatie și invalidarea durerii lor sunt cu siguranță o parte dintre motive. O îmbrățișare simplă și sinceră poate cântări mult mai mult decât vă puteți imagina! Eu am avut parte de astfel de îmbrățișări și m-am simțit binecuvântată.




Voi încheia cu un mesaj pentru cei care obișnuiesc să pună întrebarea atât de intruzivă cuplurilor. Mă refer desigur la “vă doriți un copil?” sau “când faceți un copil?” sau “vă opriți la doi sau vi-l doriți și pe al treilea?”. Imaginați-vă că puneți întrebarea asta unui cuplu care tocmai a pierdut o sarcină sau mai multe sau poate unui cuplu care tocmai a primit vestea că nu poate avea copii.





Experiența trăită mi-a arătat că e încă nevoie de educație la acest capitol, așa că am ales să scriu aceste rânduri în speranța că femeile vor fi mai bine însoțite în durerea pierderii lor. P.S. Desenul îi aparține Nataliei. L-a făcut după ultima ecografie, când totul era bine și bebelușul nostru zâmbea. Este imaginea pe care am ales să o păstrez în memoria suflețelului a cărui misiune a fost atât de scurtă”, este confesiunea extrem de intimă și de dureroasă a Ancăi Lungu, potrivit libertateapentrufemei.ro.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Anca Lungu este măritată Harry Arampatzis, un afacerist grec. Ea a mai fost căsătorită cu Ștefan Lungu, de care a divorțat în anul 2017, și este mamă a doi copii, o fetiţă, Natalia, cu primul ei soţ, Ştefan Lungu, şi un băieţel, Georgios, cu Harry Arampatzis. Băiețelul, născut pe 14 iulie 2018, a fost botezat de Andreea Berecleanu și de soțul ei, medicul estetician Constantin Stan.



Urmărește-ne pe Google News




----------------------------------


„Este foarte puţin probabil ca Scholz, Cârnatul de Ficat, să reziste”. Dmitri Medvedev îl atacă pe cancelarul german, după protestele fermierilor 
Știri Externe
2024-01-09T17:19:43+02:00

 Vicepreședintele Consiliului de Securitate al Federației Rusie, Dmitri Medvedev, l-a ironizat, marți, pe cancelarul federal german în legătură cu protestele din această săptămână ale fermierilor şi a prezis că Olaf Scholz va avea în continuare dificultăţi, informează DPA, citată de Agerpres.



„Greve în Germania: fermierii au blocat mare parte din această ţară. Subvenţiile s-au terminat şi sumele astronomice cheltuite pe Ucraina continuă să crească. Iar Germania este finanţatorul principal. Dacă lucrurile vor continua la fel, naţionaliştii ucraineni ar putea în curând să-şi exporte protestele la Berlin. În acest caz, este foarte puţin probabil ca Scholz, Cârnatul de Ficat, să reziste”, a transmis, ironic, Dmitri Medvedev. 
Potrivit fostului președinte al Federației Ruse, Moscova va urmări evenimentele din Germania „cu interes maliţios”.




Fermierii din Germania au protestat, luni, 8 ianuarie, din nou față de tăierile subvenţiilor din agricultură, perturbând traficul în multe zone.
În iunie 2022, Dmitri Medvedev a luat în derâdere vizita lui Emmanuel Macron, Olaf Scholz și Mario Draghi la Kiev, numindu-i pe cei trei lideri „europeni iubitori de broaşte, cârnaţi şi spaghete”.
În ceea ce priveşte expresia „cârnat de ficat supărat” la adresa lui Olaf Scholz, aceasta a fost utilizată prima dată de fostul ambasador al Ucrainei la Berlin Andrii Melnik.




De la începutul războiului, Andrii Melnik a avut mai multe ieşiri total nediplomatice la adresa unor politicieni germani, pe care îi considera prea reticenţi în ce priveşte ajutorul pe care Germania trebuia să-l acorde ţării sale.
FOTO: Profimedia



Urmărește-ne pe Google News




----------------------------------


Noutăți de la cel mai mare târg de tehnologie din lume: televizoarele transparente și scaunele care te fac să simți când iei bătaie la jocuri 
Tehnologie
2024-01-09T17:11:23+02:00

Televizoarele transparente, laptopurile de gaming și gadgeturile cu inteligență artificială sunt vedetele Consumer Electronics Show (CES) 2024, primul târg de tehnologie, care are loc în Las Vegas, SUA, între 9 și 12 ianuarie.



Samsung a adus primul televizor MicroLED transparent
Gigantul sud-coreean Samsung, cel mai mare producător de televizoare din lume, a prezentat primul televizor transparent cu tehnologia MicroLED.
Dacă ecranele OLED se diferențiază prin faptul că fiecare pixel se aprinde separat, dar au probleme cu retenția imaginilor din cauza faptului că materialele sunt organice, ecranele MicroLDED oferă aceleași avantaje cu cele OLED, dar fără problemele de burn-in. Diferența este însă că prețurile sunt mult mai mari, pentru că ecranele sunt mult mai greu de produs.







Samsung a mai prezentat în ultimii ani ecrane MicroLED, însă în acest an a adus primul televizor MicroLED transparent. Filmulețele și imaginile par ca niște „holograme” pe acesta, după cum scrie Engadget.
Pe lângă acesta, Samsung a prezentat versiuni de mărimi diferite pentru gama sa de televizoare MicroLED: de 76 inchi, 89 inchi, 101 inchi, 114 inchi până la unul 140 de inchi diagonală destinat companiilor, potrivit Digital Trends. Nu există preț anunțat pentru acestea.







Prețurile pentru televizoare MicroLED sunt însă extrem de mari: un model anterior se vindea cu 150.000 de euro.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Următoarea generație QD-OLED
Pe lângă acestea, Samsung a prezentat următoarea generație de televizoare QD-OLED, numită S95D. Aceasta este nava sa amiral din acest an. Gama vine cu un strat antireflexie și are versiuni de 55, 65 și 77 inchi.
Pe lângă acestea, Samsung a prezentat și două game mai accesibile, numite S90D și S85D, cu versiuni de 42, 48, 55, 65, 77 și 83 inchi.




Publicațiile de specialitate speculează că unele dintre acestea au ecrane OLED fabricate de LG Display, în vreme ce modelele QD-OLED au ecrane fabricate de Samsung Display.
Foto: Samsung
Pe lângă acestea, Samsung a prezentat și un nou televizor 8K, numit QN900D. Acesta vine cu un nou procesor, botezat NQ8 AI Gen 3, și care funcționează într-un mod asemănător creierului uman. Diferența este însă că acesta are de 8 ori mai multe rețele neuronale față de versiunea anterioară, de la 64 la 512, conform companiei. Acesta permite „curățarea” imaginilor și creșterea calității celor filmate la rezoluții inferioare.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”





Concomitent, Samsung a prezentat și mai multe soundbar-uri, dar și un proiector 8K wireless.
LG are primul ecran transparent OLED wireless
Nici rivalul sud-coreean LG Electronics nu s-a lăsat mai prejos. Grupul a prezentat primul ecran OLED transparent wireless.
LG OLED T Foto: LG




Numit OLED T, acesta vine cu noul procesor LG Alpha 11, care are o performanță de patru ori mai mare decât generația anterioară. Aceasta se traduce într-o creștere de 70% a graficii și de 30% a vitezei de procesare a imaginilor, conform companiei, citate de Engadget.
Televizorul LG OLED transparent FOTO: LG







LG OLED T funcționează cu tehnologia wireless prezentată inițial de către LG în modelul M3 de anul trecut.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Pe lângă acestea, LG a prezentat și noile game de televizoare din seriile M4 și G4.
Rezoluția a rămas 4K, dar LG a crescut rata de refresh de la 120 la 144 Hz. Acest lucru înseamnă că o imagine se reîmprospătează de 144 de ori pe secundă în fața ochilor, lucru foarte apreciat de pasionații de jocuri, care au nevoie de imagini cursive și rapide.




Gama M4 vine cu Zero Connect Box, care trimite wireless semnal video către televizor, iar mărimile disponibile sunt între 65 și 97 de inchi.
LG M4 Foto: compania
Ambele vin cu cipuri Alpha 11, Nvidia G-Sync și AMD FreeSync, dar și tehnologia MLA, care oferă o luminozitate mai mare.




Pe lângă M4 și G4, LG a anunțat și noile versiuni ale modelelor C4, B4, anul acesta fiind primul în care modelele C și B vor avea procesoare diferite. Dacă G4 are Alpha 11, C4 va folosi Alpha 9.
Prețurile nu au fost anunțate.
Revista What HiFi scrie că față de alți ani lipsesc seriile A (entry level) și Z (8 K, de top).
Producătorul coreean a prezentat și un dulap cu fier de călcat vertical încorporat, din gama LG Styler.
LG Styler Foto: compania
TCL a adus un televizor Mini-LED de 115 inchi
Grupul chinez TCL, care este al treilea producător global de televizoare, a venit la rândul său cu propria inovație: cel mai mare televizor produs în masă!
Acesta a adus un televizor cu o diagonală de 115 inchi, adică aproape 3 metri, echipat cu tehnologiile Mini-LED și Quantum Dot.
Acestea sunt ecrane LCD, dar care pentru iluminare folosesc diode mult mai mici decât cele obișnuite. Acesta are 20.000 de zone de iluminare, conform Engadget, ceea ce îl ajută să obțină un contrast apropiat de cel al ecranelor OLED. Însă spre deosebire de acestea, are o luminozitate mult mai mare și nu are risc de retenție a imaginilor.
Cealaltă tehnologie, Quantum Dot, presupune echiparea ecranelor cu un filtru de particule, ceea ce permite atingerea unor culori foarte intense.



Numit 115QM89, acesta cântărește peste o sută de kilograme.
Concomitent, TCL a prezentat și noi televizoare din clasa S (cea ieftină) și cea Q (cea de top), plus noi soundbar-uri.
Asus a prezentat un monitor OLED cu refresh de 480 Hz
Producătorul taiwanez Asus a surprins la rândul său, aducând un monitor dedicat gamerilor.
Acesta este OLED, dar noutatea este că vine cu o rată de reîmprospătare a imaginii de 480 Hz, adică de 480 de ori pe secundă!
Acesta folosește tehnologia MLA, adică are amplasate mii de mici lentile peste panou, ceea ce crește puternic luminozitatea.
Acesta are o rezoluția de 2560 x 1440 pixeli și trece între o rezoluție Full HD cu 480 Hz și una 1440p cu o un refresh de 240 Hz, conform The Verge.
HP are cel mai ușor laptop de gaming de 14 inchi
Producătorul american de calculatoare și periferice HP a prezentat un laptop despre care spune că este cel mai ușor laptop de gaming, conform Engadget.
Numit Omen Transcend 14, acesta cântărește 1,6 kilograme, cam cât are un MacBook Pro de 14 inchid de la Apple.



Acesta vine cu un cip grafic Nvidia RTX 4070, iar pentru forța brută acesta are procesoare Intel Core Ultra 7 sau Ultra 9, 32 GB pentru memoria RAM și până la 2 TB pentru stocare.
Razer a prezentat scaunul care îți poate da bătaie
Producătorul de electronice și periferice de gaming Razer a venit la rândul său cu o nouă gamă de laptopuri, dar și cu un scaun special dedicat împătimiților de jocuri.
Numit Razer Project Esther, acesta folosește tehnologia Interhaptics, ceea ce permite personalizarea experiențelor. Mai exact, producătorii de jocuri pot „programa” ce stimuli să ofere scaunul pentru jucători în funcție de momentul în care aceștia se află în joc.

Tehnologia este similară cu cea pe care Sony o folosește în manetele pentru consolele PlayStation 5, când acestea vibrează în mâini în funcție de ce se întâmplă în jocuri.
The Verge scrie însă că nu există însă o garanție că acest produs va vedea lumina zilei, iar împătimiții vor și putea să îl achiziționeze.



Urmărește-ne pe Google News




----------------------------------


Cornel Dinicu, patronul Fermei Dacilor, rămâne în arest preventiv. Decizia este definitivă 
Știri România
2024-01-09T17:03:00+02:00

Cornel Dinicu, patronul pensiunii Ferma Dacilor unde au ars de vii opt oameni, rămâne în arest preventiv pentru 30 de zile, în dosarul în care este acuzat de distrugere din culpă, care a avut ca urmare un dezastru, a decis, marţi, 9 ianuarie, Tribunalul Prahova.



UPDATE ora 17.03: Cornel Dinicu rămâne în arest preventiv, după ce instanța i-a respins ca nefondată contestația. Decizia este definitivă. 
Cei doi interpuşi prin care el administra pensiunea, Vitomir Adrian Ristin şi Adelina Elena Ilie, rămân în arest la domiciliu.
De asemenea, ei sunt obligați și la plata sumei de câte 100 de lei fiecare, cu titlu de cheltuieli judiciare avansate de către stat.
***
Știrea inițială: Contestaţiile depuse de Cornel Dinicu, Adrian Ristin şi Adelina Ilie la decizia Judecătoriei Ploieşti de arestare în dosarul incendiului din 26 decembrie, de la pensiunea Ferma Dacilor, vor fi judecate astăzi, 9 ianuarie, la Tribunalul Prahova.




Pensiunea Ferma Dacilor aparține firmei în care Cornel Dinicu este patronul de facto, aceasta revenindu-le în acte lui Adrian Vitomir Ristin şi Adelina Elena Ilie. Despre Ristin și Ilie, procurorii au spus că sunt „administratori în fapt”. 
Pe 3 ianuarie, Cornel Dinicu a fost arestat preventiv, iar cei doi administratori au fost plasați în arest la domiciliu.
Opt morți în incendiu, șir de ilegalități 
Opt oameni au murit după ce Ferma Dacilor, o pensiune din Tohani, județul Prahova, a ars în a doua zi de Crăciun, marți dimineață, 26 decembrie. Printre cei decedaţi se află unul dintre copiii lui Cornel Dinicu, fiul generalului Petru Băiceanu, şef al Direcţiei Generale de Informaţii a Armatei, finul lui Dinicu, Lucian Ene, şi doi copii ai săi, dar şi o studentă în anul II la Facultatea de Sociologie şi iubitul acesteia.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Pe 26 decembrie, ISU Prahova a transmis că Ferma Dacilor nu avea autorizație de securitate la incendiu, iar o zi mai târziu, șeful DSU, Raed Arafat, a dispus înlocuirea din funcție a șefului Inspecției de Prevenire din cadrul ISU Prahova, Răzvan Șandru. Tot Arafat a spus că foștii șefi ai ISU Prahova care au controlat Ferma Dacilor, în 2019, au fost nevoiți să se pensioneze după mai multe sesizări.
Pe 29 decembrie, autoritățile au anunțat primele concluzii în urma controlului făcut la ISU Prahova după incendiul de la Ferma Dacilor. Potrivit adjunctului IGSU, fostul prim-adjunct ISU Prahova făcea presiuni asupra inspectorilor, modifica documente și stabilea în funcție de interesele proprii sancțiunile care trebuiau aplicate, iar șeful DSU, Raed Arafat, a spus că Ferma Dacilor trebuia închisă în 2019.




Cauza probabilă a incendiului de la Ferma Dacilor este „efectul termic al curentului electric”, au precizat procurorii. Altfel spus, o încălzire excesivă generată de curentul electric care a trecut printr-un dispozitiv sau un echipament.
Șeful ANRE, George Niculescu, a spus că Ferma Dacilor a semnalat în luna mai 2023 dificultăți privind alimentarea cu curent electric, deși era branșată ilegal la rețea și se alimenta printr-un cablu de 650 de metri lungime conectat la pompa de apă a unei case de locuit, iar Cornel Dinicu a făcut o plângere penală.



Urmărește-ne pe Google News




----------------------------------


Patru oameni grav răniți după ce o telegondolă s-a prăbușit, în Austria. Un copac a căzut pe cabluri 
Știri Externe
2024-01-09T17:02:27+02:00

O telegondolă s-a prăbușit, marți, 9 ianuarie, la Ötz, provincia Tirol, vestul Austriei. Patru turiști dintr-o familie daneză, aflați în interiorul cabinei prăbușite, au fost răniți grav, unul fiind în stare critică, informează Heute și Kurier. Potrivit ORF, alte trei persoane ar fi fost rănite în accident, din cauza undei de șoc de pe cablu.



Mai mulți copaci au căzut pe instalația de cablu Acherkogelbahn, între stâlpii 8 și 9, din resortul de schi Ötz, în jurul orei locale 10.20, provocând avarii sistemului și doborând telegondola.
Gondola s-a prăbușit de la 9 metri pe un teren forestier înzăpezit aproape inaccesibil, a informat presa austriacă, forțând salvatorii să extragă victimele cu ajutorul unei frânghii coborâte dintr-un elicopter.
Foto: Bundesministerium für Inneres




Poliția a confirmat că cei 4 pasageri au fost grav răniți. Comandantul adjunct al districtului Tirol, Michael Haid, a declarat că victimele sunt membri ai aceleiași familii din Danemarca, „un tată, fiul și fiica lui și un unchi”. Tatăl are 49 de ani, fiica lui – 19, iar fiul lui – 20 de ani. Al doilea bărbat are 46 de ani. 
Un pasager în stare critică a fost evacuat cu elicopterul medical la spitalul Universității de Medicină din Innsbruck, a declarat purtătorul de cuvânt al telegondolei Hochoetz, Michaela Burger. Celelalte trei victime fost duse la Spitalul Zams.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”





Instalația a fost închisă temporar. Cablul de suport nu s-a rupt și nu a fost deteriorat. Ceilalți turiști de pe traseu au fost evacuați în siguranță.
Telecabina are aproape trei kilometri și transportă schiorii din vale până la aproximativ 2.000 de metri altitudine.
Tehnicienii și polițiștii investighează acum incidentul. 



Urmărește-ne pe Google News




----------------------------------


Cenzura culturii. Ce fac bibliotecile din Rusia cu cărţile scriitorilor interzişi de regim, marcate cu „Agent străin. 18+” 
Știri Externe
2024-01-09T17:00:00+02:00

Cărţi arse, scriitori interzişi, amenzi de mii de dolari pentru distribuirea unor lucrări „indezirabile” şi obligaţia de a promova propaganda de război. Cenzura oficială şi războiul din Ucraina au schimbat modul de funcţionare a bibliotecilor din Rusia. Ce spun bibliotecarii şi cum reacţionează scriitorii declaraţi „agenţi străini” sau „terorişti şi extremişti” de către Kremlin?



„Dacă un scriitor este recunoscut drept «agent străin», atunci un autocolant pe care scrie «Agent străin. 18+» este pus pe copertă, iar cartea sa e scoasă din circulaţia generală şi furnizată doar la cerere. De exemplu, dacă un cititor vine şi spune: «Aş dori să citesc romanul lui Dmitri Bîkov, bibliotecarul scoate cartea din «depozitul special» şi i-o dă cu menţiunea: «Luaţi o carte a unui agent străin»”, a povestit, sub protecţia anonimatului, pentru publicaţia independentă Bumaga, un angajat al Bibliotecii Maiakovski din Sankt Petersburg, aflată sub controlul Comitetului de Cultură al districtului rusesc.




Biblioteca împrumută cărți ale „agenților străini” numai adulților, chiar dacă acestea sunt destinate copiilor, iar personalului îi este interzis să menționeze volumele respective pe rețelele de socializare ale bibliotecii sau în listele de lectură.
În catalogul Bibliotecii Naționale din Rusia, cărțile scrise de „agenți străini” poartă, de asemenea, eticheta corespunzătoare, dar clienții le pot consulta în continuare.
Acesta sunt printre puţinele cazuri în care cărţile scriitorilor interzişi de regimul de la Kremlin mai pot fi citite de către cetăţenii din Rusia, arată jurnaliştii de la Meduza. Ei susţin că, atunci când un scriitor este declarat „terorist şi extremist”, cărţile lui dispar din majoritatea magazinelor online, iar multe din bibliotecile publice le retrag din circulaţie, chiar dacă nu există nicio interdicţie oficială în acest sens.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„De când Kremlinul a ordonat trupelor rusești să mărșăluiască asupra Kievului, o represiune a disidenței a afectat artele, iar cărțile autorilor care critică Moscova au dispărut din librăriile din țară”, arată şi The Guardian.
„Teroriştii m-au declarat terorist”
Cea mai recentă interdicţie este a scriitorului Boris Akunin, rezident în Londra, pe care organismul de supraveghere financiară al Rusiei, Rosfinmonitoring, l-a adăugat în registrul de „extremişti şi terorişti” pentru criticile la adresa războiului din Ucraina. În plus, Comitetul de Investigații al țării a anunțat că a deschis o anchetă penală asupra lui pentru că ar fi „justificat terorismul și ar fi răspândit public informații false” despre armata rusă. În 2024, catalogul electronic al Bibliotecii Naționale Ruse, care se află în Sankt Petersburg, nu mai prezintă niciuna dintre lucrările sale.




Boris Akunin – pseudonimul literar al scriitorului de origine georgiană Grigori Chkhartishvili – este cunoscut pentru romanele sale poliţiste istorice şi pentru criticile la adresa preşedintelui Vladimir Putin. Acesta a intrat pe lista scriitorilor interzişi pe 18 decembrie 2023. „Teroriştii m-au declarat terorist”, a scris Akunin pe Facebook după aflarea veştii.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Recomandare oficială: „Puneţi cărţile imediat în depozit”
Deşi este catalogat de regim drept „terorist şi extremist”, bibliotecilor din Sankt Petersburg nu li s-a interzis oficial să aibă în colecţiile lor cărţile lui Akunin. Şeful unei biblioteci districtuale din fosta capitală imperială rusă a povestit, pentru publicaţia Bumaga, că a primit doar o recomandare din partea departamentului cultural local:




„Dragi colegi, Akunin a fost adăugat pe lista «teroriștilor și extremiștilor». Puneți (cărțile sale) imediat în depozit. Nu le eliberați!!! Când cărțile lui sunt returnate, marcați-le cu categoria 5 (atribuită cărţilor care nu sunt împrumutate deloc)”.
Potrivit jurnaliştilor de la Meduza, există o listă generală de literatură interzisă sau „ofensatoare”, dar șeful fiecărui sistem de biblioteci decide ce să facă cu cărțile care figurează pe ea. Mulţi dintre ei sunt însă „conformişti ai sistemului”, crede bibliotecarul, citat de Meduza. Aceasta este concluzia sa după ce, pe 22 decembrie, la câteva zile după interzicerea scriitorului, reprezentanţii tuturor bibliotecilor din Sankt Petersburg s-au întâlnit pentru a discuta „chestiunea Akunin”.




Scriitor interzis: „Când cei mai buni gânditori au fost alungaţi, au tăcut ca şoarecii”



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Acelaşi regim îl au şi cărţile scriitorului şi disidentului Dmitri Bîkov, care a fost declarat de către Kremlin „agent străin” în 2022. Bîkov a supravieţuit, în 2019, unei tentative de asasinat pusă la cale de FSB, în timp ce se afla într-un turneu de conferinţe din mai multe oraşe din Rusia.
„Nivelul de libertate interioară a unei persoane este determinat doar de alegerea sa personală. Cine a fost liber intern în Rusia a rămas liber în străinătate; cine a fost sclav nu va fi eliberat nici după emigrare. Acei «apărători» ar fi trebuit să se trezească mai devreme, când victima aceleiași hărțuiri în Rusia lui Putin a fost cultura rusă modernă. Cât despre plângerile și lamentările diverșilor patrioți despre cum cultura rusă devine victima opresiunii: când au fost arestați activiști pentru drepturile omului, când au fost închise ziare și televiziuni, când cei mai buni gânditori și scriitori au fost alungați din țară, au tăcut ca șoarecii, în subteran”, povestea scriitorul, într-un interviu pentru Libertatea, acordat la scurt timp după începerea războiului. Bîkov trăieşte acum în SUA.




Amenzi pentru deţinere de cărţi interzise
Pe 16 decembrie 2022, bibliotecile din Moscova au primit o listă de cărţi interzise, pe care ar trebui să le scoată de pe rafturi, după intrarea în vigoare a legii privind „propaganda relaţiilor sexuale netradiţionale”. Lista conţinea 53 de autori, printre care Haruki Murakami, Stephen Fry sau Michael Cunningham.
Întrucât eliberarea unor astfel de cărţi era blocată de sistemul electronic al bibliotecilor, se ordona ca fiecare carte să fie reciclată – adică, în cele din urmă, arsă. Decizia finală aparţinea însă directorilor de biblioteci, iar aceștia erau obligați să prezinte un document pentru reciclarea cărților, scria Meduza în 2022.




La finalul anului trecut, Universitatea Europeană din Sankt Petersburg a fost amendată cu 70.000 de ruble (aproximativ 770 de dolari) pentru deţinerea unor cărţi publicate cu sprijinul unor organizaţii „indezirabile”.
În plus, ministrul adjunct al Justiţiei din Rusia, Oleg Sviridenko, a anunţat că intenţionează să înăsprească legislaţia privind „agenţii străini”, astfel încât organizaţiile care distribuie cărţi scrise de aceştia să fie sancţionate cu amenzi între 300.000 şi 500.000 de ruble (de la 3.300 la 5.500 de dolari).




Propagandă în biblioteci: „Ne-au cerut să atârnăm un portret al preşedintelui”
„Lucrez în sistemul de biblioteci de trei ani și, în toți acești trei ani, am primit comenzi complet nerezonabile”, a povestit un bibliotecar pentru Meduza. Acesta descrie felul în care el şi colegii săi încearcă să găsească un compromis astfel încât să supravieţuiască restricţiilor fără să afecteze prea mult imaginea bibliotecii. De exemplu, spune bibliotecarul, cu ocazia aniversării anexării Crimeei de către Rusia, angajaţii au publicat o postare despre peninsulă, însă au ales să scrie despre un artist născut în regiune, nu despre politică.
„Ne-au cerut să atârnăm un portret al președintelui, dar noi n-am vrut. Conducerea și administrația bibliotecii au petrecut trei zile gândindu-se unde să-l atârne. Am venit cu argumente pentru care nu putea fi atârnat: aici era un semn, acolo altul, aici era o baie. În cele din urmă, este pe dulap, într-un colț îndepărtat. Nu pot să spun că mă bucur că e acolo, dar măcar nu e agățat la intrare, așa cum voiau ei”, povesteşte bibliotecarul.
Un alt angajat al Bibliotecii Maiakovski din Sankt Petersburg a vorbit despre dificultatea de a găsi astfel de concesii: „Trebuie să o faci, asta e tot. Afișe și pliante pe care scrie «Totul pentru victorie», despre serviciul de contractare, par a fi plasate aproape peste tot în bibliotecile pentru adulți. Ne-am obișnuit cu asta. Toți bibliotecarii reacționează diferit la interdicțiile de carte, dar, în general, este trist că trebuie să scoatem ceva din accesul liber, în special Akunin și Bîkov, care sunt adesea solicitate”.
Foto ilustrativ: Profimedia



Urmărește-ne pe Google News




----------------------------------


Politico: În plin război, SUA se confruntă cu un Netanyahu care pierde controlul, dornic să păstreze puterea și să scape de închisoare 
Știri Externe
2024-01-09T16:30:43+02:00

Oficialii americani trebuie să colaboreze cu Benjamin Netanyahu în încercarea de a limita amploarea războiului din Gaza, dar unii dintre ei încep să se întrebe dacă prim-ministrul israelian este cu adevărat la conducerea operațiunilor, scrie Politico.



În prezent, timp ce conduce un război ce amenință să se extindă în regiune, liderul israelian face eforturi pentru a rămâne în funcție și pentru a evita închisoarea, în dosarul de corupție cu care se confruntă – două dorințe strâns legate între ele care l-au făcut vulnerabil la presiunile extremiștilor din coaliția sa de guvernare.
Decizia recentă a Curții Supreme israeliene împotriva reformei judiciare promovate de guvern nu îl ajută pe premier.
Politicienii de extremă dreapta – în special miniștrii Bezalel Smotrich și Itamar Ben-Gvir – împărtășesc viziuni profund antipalestiniene și se opun îndemnurilor americane la moderație. Dar dacă cei doi abandonează coaliția lui Netanyahu, acesta și-ar putea pierde funcția de prim-ministru, ceea ce l-ar face mai vulnerabil din punct de vedere juridic, scrie Politico.




Acest lucru l-a făcut pe Netanyahu să fie reticent în a accepta sfaturile americane privind războiul și sugerează că tensiunile americano-israeliene vor crește tot mai mult în continuare.
„Nu este întotdeauna clar cine conduce trenul” în Israel, a observat un oficial american familiarizat cu discuțiile americano-israeliene, citat de Politico.
„Au fost momente în care (Netanyahu) a sugerat sau chiar a fost explicit, spunându-ne: «Am mâinile legate. Nu sunt eu. Este o coaliție», a adăugat oficialul, sub acoperirea anonimatului.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Analiza Politico, semnată de Nahal Toosi, o corespondentă de politică externă veterană, îl citează și pe Aaron David Miller, un fost negociator în Orientul Mijlociu, care îl descrie pe Netanyahu ca fiind din ce în ce mai disperat.
„Este un exemplu groaznic al unui lider care și-a confundat propria supraviețuire politică cu ceea ce el consideră a fi cele mai bune interese ale acestei țări. Este o combinație oribilă și duce la luarea unor decizii teribile”, a spus Miller.
Salvarea lui Netanyahu




Netanyahu este cel mai longeviv prim-ministru al Israelului, ocupând această funcție, în mod intermitent, timp de aproximativ 16 ani. Acum, șansele sale de a rămâne la putere pot fi cu atât mai mari cu cât războiul durează mai mult, au observat mai mulți analiști și oficiali americani.
În ciuda furiei considerabile față de Netanyahu, învinuit pentru eșecul de a stopa atacul din 7 octombrie, alegătorii israelieni ar putea prefera stabilitatea politică, cel puțin în timpul acestei faze intense a războiului.




Salvarea lui Netanyahu ar putea fi faptul că războiul a generat un nou sentiment de unitate în rândul israelienilor care erau anterior puternic divizați în legătură cu revizuirea judiciară pe care a încercat să o impună, în mare parte la îndemnul aliaților săi extremiști.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În privat, unii oficiali din administrația Biden sunt furioși că Netanyahu este încă omul care conduce guvernul israelian și cred că el nu va supraviețui totuși politic. Dar ei nu renunță la Netanyahu pe fondul acestei crize.




Președintele Joe Biden și consilierii săi sunt în contact regulat cu premierul și echipa sa. Secretarul de stat Antony Blinken vizitează din nou Israelul în această săptămână. Cel puțin 10 înalți oficiali ai administrației Biden – inclusiv președintele însuși – au vizitat Israelul de la începutul războiului, unii de mai multe ori. Și mulți legiuitori americani au făcut, de asemenea, această călătorie.
Sub presiunea extremiștilor
Netanyahu, scrie Politico, este uneori mai precaut și mai practic decât alții din jurul său, inclusiv cei din cabinetul de război de urgență al Israelului, din care nu fac parte Smotrich sau Ben-Gvir.




Dar doi oficiali americani citați de Politico au spus că premierul nu este dispus să accepte unele cereri americane.
De exemplu, SUA a solicitat Israelului să elibereze o parte din veniturile fiscale destinate Autorității Palestiniene, organismul care guvernează părți din Cisiordania. Washingtonul consideră că o Autoritate Palestiniană reformată este un jucător important pentru o soluție pe termen lung la criză. Dar Smotrich s-a opus trimiterii banilor, iar Netanyahu nu pare dispus să treacă peste el.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Oficialii americani consideră, de asemenea, că presiunea politică din partea extremei drepte este unul dintre motivele pentru care Netanyahu rezistă solicitărilor SUA de a permite ca mai mult ajutor umanitar să ajungă în Gaza, unde mulți palestinieni suferă de foame.
De asemenea, Netanyahu s-a despărțit uneori de Biden și de echipa sa în ceea ce privește problemele pe termen lung – respingând insistența SUA ca Autoritatea Palestiniană să joace un rol în guvernarea ulterioară a Fâșiei Gaza.




Ben-Gvir și Smotrich au mers mai departe, cerând, se pare, o presupusă migrație voluntară a palestinienilor din Gaza și o viitoare colonizare și ocupare israeliană a teritoriului. Departamentul de Stat a criticat aceste comentarii ca fiind „inflamatorii și iresponsabile”.
Washingtonul a făcut puține eforturi pentru a construi o relație cu Ben-Gvir și Smotrich, temându-se că cei doi ar putea încerca să folosească un astfel de contact ca mijloc de legitimare a ideilor lor de extremă dreapta.
Prietenia SUA
Biden și consilierii săi nu au fost niciodată foarte optimiști în ceea ce privește nivelul de influență pe care îl au asupra lui Netanyahu sau asupra oricărui alt lider israelian.
De asemenea, Biden nu a fost dispus să impună condiții pentru ajutorul militar american acordat Israelului – o mișcare care ar fi explozivă din punct de vedere politic.
Unii oficiali americani consideră că SUA pot avea mai multă influență asupra Israelului dacă rămân prietenoase și că situația din Gaza ar putea fi chiar mai gravă dacă Washingtonul nu și-ar folosi influența pe care o are asupra Israelului, pentru a ușura o parte din prețul plătit de civili.
Un alt factor influențează abordarea administrației Biden, scrie Politico. Aceasta este de acord cu ideea că Hamas trebuie să fie puternic lovită, nu doar pentru că SUA consideră Hamas o organizație teroristă, ci și pentru văd în ea un obstacol major în calea soluției celor două state.
Acesta este motivul pentru care SUA nu vor cere o încetare permanentă a focului. În schimb, administrația dorește ca Israelul să schimbe modul în care duce războiul – să ucidă mai puțini civili, în primul rând, spre exemplu.
Viitorul lui Netanyahu
În acest moment, având în vedere atrocitățile comise de Hamas pe 7 octombrie, campania militară intensă din Gaza beneficiază de un sprijin larg în Israel – o realitate care influențează cu siguranță gândirea lui Netanyahu.
Dar sondajele arată, de asemenea, că majoritatea israelienilor doresc ca Netanyahu să plece odată ce războiul se va încheia.
Cu toate acestea, premierul a indicat recent că nu va demisiona nici măcar după ce războiul se va încheia. Asta în condițiile în care nu este foarte clar ce anume înseamnă mai exact sfârșitul conflictului.
Numeroși oficiali și analiști suspectează că Netanyahu vrea să rămână în funcție pentru că speră ca aliații săi de extremă dreapta să îl protejeze de acuzațiile de fraudă și mită în mai multe dosare, inclusiv unul în care este acuzat că a acceptat cadouri de la oameni de afaceri bogați.
Pentru a-și păstra sprijinul extremei drepte înainte de război, Netanyahu promisese să promoveze măsuri pentru a slăbi capacitatea sistemului judiciar de a se pronunța asupra politicilor guvernamentale.
Efortul a provocat luni întregi de proteste masive.
Atacul din 7 octombrie i-a determinat pe israelieni să lase deoparte diviziunile și să se concentreze pe război. Când Curtea Supremă a Israelului s-a pronunțat recent împotriva revizuirii judiciare, guvernul a părut dispus să respecte decizia pentru moment, în timp ce se concentrează asupra campaniei din Gaza.
În același timp, decizia Curții înseamnă că Netanyahu nu a putut să-și respecte o promisiune majoră față de partenerii săi politici extremiști.
Este probabil faptul că Smotrich și Ben-Gvir probabil nu vor abandona încă coaliția lui Netanyahu, dar premierul este probabil „mai vulnerabil”, a spus Miller, fostul negociatiro din Orientul Mijlociu, pentru Politico.
Unii oficiali americani susțin că, cu cât războiul durează mai mult, cu atât mai ușor îi va fi lui Netanyahu să amâne o anchetă serioasă cu privire la cauzele eșecului de a preveni atacul Hamas. Înfrângerea organizației teroriste ar putea, de asemenea, să reducă furia populară israeliană față de el.
Dar politica israeliană este imprevizibilă.
Chiar dacă războiul trece la o fază de mai mică intensitate, politicienii din opoziție ar putea părăsi cabinetul de război pentru a-și relua atacurile la adresa lui Netanyahu. Între timp, colegii de partid ai prim-ministrului, politicienii Likud, ar putea lua în calcul să îl abandoneze înainte de eventuale alegeri.
Acest lucru l-ar putea face pe Netanyahu și mai dornic să servească interesele figurilor marginale din alte partide din coaliția sa, a declarat pentru Politico un oficial american.



Urmărește-ne pe Google News




----------------------------------


Un boxer american a primit cetățenia rusă. Ce nume slav și-a luat Kevin Johnson 
Știri Externe
2024-01-09T16:10:02+02:00

Boxerul profesionist american Kevin Johnson, în vârstă de 44 de ani, a primit cetățenia rusă, decretul semnat de președintele rus Vladimir Putin fiind publicat pe portalul oficial de informații juridice, relatează agenția rusă de știri Interfax.



Pugilistul american a declarat că a început procedura de obținere a cetățeniei ruse în 2023 și că al doilea prenume al său va fi Vladimirovici, în onoarea liderului de la Kremlin, Vladimir Vladimirovici Putin. 
Kevin Johnson are 36 de victorii (20 prin knockout), 21 de înfrângeri și două remize în ringul profesionist. 
Ultima sa luptă a fost datată pe 18 august 2023, când a pierdut în fața „greului” rus Mark Petrovski, la un turneu organizat la Moscova.
Și jucătorului canadian de hochei pe gheaţă Brendan Leipsic a primit cetățenia rusă. Sportivul canadian, care a fost concediat de Washington Capitals în 2020 după ce a făcut comentarii misogine şi remarci nepotrivite despre alţi jucători, a jucat de atunci pentru echipe de hochei pe gheaţă din Rusia.




Printre personalitățile care au primit, de-a lungul timpului, cetățenia rusă se numără actorul american Steven Seagal şi actorul francez Gerard Depardieu.
Recent, Vladimir Putin a semnat un decret prin care se acordă cetățenia rusă străinilor care se înrolează în armată.
Potrivit decretului, personalul militar străin pensionat din motive medicale și militarii care au avut deja un contract cu Forţele Armate Ruse pot cere cetățenia rusă.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


De asemenea, cetățenia poate fi solicitată de membrii familiei militarilor.




Pe de altă parte, în decembrie 2023, Moscova a retras în premieră cetățenia rusă a doi bărbați și le-a confiscat pașapoartele.
FOTO: TASS



Urmărește-ne pe Google News




----------------------------------


Povestea lui Jenő Kovács, românul care l-a îngrijit pe legendarul fotbalist maghiar Ferenc Puskás în ultimii ani ai vieții acestuia: „Dar special al sorții” 
Știri Externe
2024-01-09T15:49:08+02:00

Jenő Kovács, 75 de ani, se recuperează după ce, la finalul anului trecut, a trecut printr-o tentativă de suicid, a relatat portalul maghiar Sportal, care notează că asistentul medical fugit din România în 1988, cel mai apropiat confident al legendarului fotbalist maghiar Ferenc Puskás, s-a aflat „timp de două săptămâni între viață și moarte”.



Jenő Kovács a luat un cocktail de medicamente, combinat cu otravă, după ce a suferit o decepție în viața sentimentală.
„Poate că este ciudat să spună asta un bărbat de 75 de ani, dar mă îndrăgostisem de o doamnă cu zeci de ani mai tânără decât mine. Mi-a furat inima și mi-am făcut curaj să-i cer mâna. Puteți ghici ce răspuns am primit. M-a durut când a râs de mine și m-a durut la fel de tare când mi-am dat seama mă folosea”,. a dezvăluit fostul asistent medical născut la Brașov, care a avut grijă de Ferenc Puskás, cel mai mare fotbalist maghiar din istorie, între 2000 și 2006, la spitalul budapestan Kútvölgy.





Am inspirat adânc și am început să înghit pastilele. O voce interioară mi-a spus să mă urc în mașină. Nu știu unde mă duceam și apoi, deodată, am ajuns într-un șanț. Îmi amintesc de o polițistă care țipa la mine. Apoi au venit două săptămâni de întuneric complet.
Jenő Kovács:
„Viața este frumoasă, am fost un prost care a vrut să o arunce la coș”
„Regret ceea ce am făcut. Viața este frumoasă, am fost un prost care a vrut să o arunce la coș”, a continuat el. 
„Cu greu am fi vorbit acum dacă acea polițistă conștiincioasă nu m-ar fi găsit. Nu aveam acte, nici măcar nu știa cine sunt. Nu pot să-i mulțumesc suficient lui Dumnezeu că nu am provocat un accident și că nu am rănit pe nimeni”, a adăugat septuagenarul.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Kovács, care se luptă de mai mulți ani cu un cancer de prostată, spune că, după ce și-a revenit, primul gând a fost „să îmi îmbrățișez fiica și cei doi nepoți adolescenți și să le promit că nu voi mai face asta niciodată”.


*Telverde Antisuicid: Pentru consiliere în situaţii de criză suicidară puteţi contacta Alianţa Română de Prevenţie a Suicidului între orele 19.00 și 7.00 la numărul de telefon 0800.801.200 (apelabil gratuit la nivel naţional din orice reţea) sau oricând prin e-mail la sos@antisuicid.ro. 
*Helpline DepreHUB: Pentru sprijin și prim ajutor psihologic puteți contacta hubul antidepresie, primul de acest fel din România, la numărul de telefon 037.445.6420 (apelabil gratuit la nivel național din orice rețea). Linia este deschisă non-stop.
În cazul în care simțiți că sinuciderea este iminentă, apelați de urgență 112.






Jenő Kovács
Asistentul medical lucra la spitalul Kútvölgy, când „unchiul Öcsi” a fost internat, în 2000. „În câteva săptămâni, familia mi-a cerut să fiu permanent alături de Ferenc Puskás”, a povestit Jenő Kovács.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Beckenbauer, Di Stéfano, Platini. Sunt doar câteva nume care l-au salutat la Budapesta și cu care eu am avut onoarea să dau mâna. Eram în contact zilnic cu Ferenc Puskás, un om foarte amabil și cu o inimă uriașă. Să pot să-i fiu alături a fost un dar al sorții”, spune fostul asistent medical.
„M-am născut la Brașov, am ajuns în Ungaria cu o chemare la o înmomântare”
„M-am născut la Brașov, unde tatăl meu era preot adventist. În 1988, am reușit să vin în Ungaria cu o chemare la o înmormântare. N m-am mai întors niciodată în Transilvania“, povestea Jenő Kovács, într-un interviu pentru Nemzeti Sport.




„Aproape toate rudele mele au fost medici sau asistenți medicali, așa am vrut să lucrez în domeniul sănătății. În ciuda mai multor încercări, nu am fost acceptat la facultatea de medicină a Universității din Tg. Mureș, așa că m-am angajat ambulanțier la serviciul de salvare Aerocaritas“, explica el.
„Când am ajuns în gara Nyugati, nu aveam un loc sigur în care să stau. Din fericire pentru mine, am obținut un post la Institutul de Psihiatrie, mai cunoscut sub numele de Lipót, la secția de epilepsie. Cel mai important lucru pentru mine atunci a fost că mi-au asigurat și cazare. Câteva luni mai târziu, în toamna lui 1989, chiar înainte de revoluție, soția și cei doi copii au putut să părăsească legal România”, a mai spus Kovács.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Întâlnirea din 2000
Kovács și Puskás s-au văzut prima oară în primăvara anului 2000: „Eram de serviciu la Kútvölgyi când s-a anunțat că Ferenc Puskás se mută în spital. Soția sa, doamna Erzsébet, își vizita soțul în fiecare zi și, după ce a văzut că ne înțelegem bine, mi-a cerut să am grijă de el 24 de ore din 24”.
„Nimeni nu l-a putut comanda de-a lungul vieții. Nu puteam reuși cu el decât cu o răbdare infinită, Discutam despre ce a apărut în ziarele de sport, îl interesau mai ales știrile legate de fotbal. Ajunsesem în punctul în care nu voia să facă niciun pas, nicăieri, fără mine și mă lăsa mereu în fața lui”, rememorează.




Jenő Kovács,și Ferenc Puskás

Am avut grijă de Ferenc Puskás șase ani, l-am însoțit peste tot. Îi mulțumesc pe veci pentru faptul că am putut să cunosc lumea, să ajung în locuri elegante și să cunosc oameni minunați.
Jenő Kovács:




Între cei mai mari
Cel mai mare fotbalist ungar al tuturor timpurilor, Ferenc Puskás a încetat din viată pe 17 noiembrie 2006, în spitalul Kútvölgyi din Budapesta. Avea 79 de ani.
Legendarul fotbalist, al cărui nume este purtat de stadionul național din capitala Ungariei, avea arteroscleroză și Alzheimer.
Puskás este considerat unul dintre cei mai mari fotbaliști ai secolului XX, fiind recunoscut, în 1995, drept cel mai mare golgheter al secolului trecut.
El a condus naționala Ungariei spre aurul olimpic in 1952 și spre finala Cupei Mondiale din 1954, pierdută în fața Germaniei. A cucerit 5 tiluri și 3 Cupe ale Campionilor cu Real Madrid. 
Carte de vizită Ferenc Puská

Născut la 1 aprilie 1927, ca Ferenc Purczeld.
La 16 ani a debutat în prima ligă ungară, la Kispest. La 18 ani a debutat în naționala maghiară.
A marcat 83 de goluri în cele 84 de partide disputate pentru reprezentativa ungară.
La 34 de ani debutează în naționala Spaniei, pentru care a marcat de patru ori. 
A emigrat in 1956, după Revoluția ungară. Din 1958 a jucat la Real Madrid. De patru ori golgheter al Spaniei. 
A marcat peste 1.000 de goluri în cariera sa.
Ales jucătorul secolului în Ungaria.
Căsătorit 51 de ani, cu Erzsebet (n. 1932 – d. 2015). Au avut o fiică, Aniko (1952-2011).

Jenő Kovács,și Ferenc Puskás
Foto: Blikk (arhiva Ringier)



Urmărește-ne pe Google News




----------------------------------


Caravanele medicale ale AUR, în atenția procurorilor pentru „coruperea alegătorilor”. George Simion și alți lideri AUR, vizați în anchetă 
Știri România
2024-01-09T15:39:58+02:00

Procurorii din Ialomița au deschis un dosar penal privind coruperea alegătorilor și au cerut marți, 9 ianuarie, Parlamentului să transmită dacă patru dintre liderii AUR, printre care George Simion, au calitate de parlamentari, potrivit unor surse politice citate de G4media și Digi24.



Este vorba despre un dosar înregistrat la Parchetul Slobozia la finalul lui 2023 care vizează caravanele medicale ale AUR cu care cei din partid umblă prin țară și oferă analize medicale gratis, pentru atragerea electoratului pentru 2024, potrivit Digi24.
„În interesul cercetărilor care se efectuează în cadrul dosarului penal cu nr 2513/P/2023 sub spectul săvârșirii infracțiunii de coruperea alegătorilor, faptă prevăzută și pedepsită de articolul 386 Cod Penal, vă rugăm să ne comunicați dacă numiții: Simion George Nicolae, Târziu Claudiu Richard, Lulea Marius Dorin și Păunescu Silviu Titus dețin o calitate specială din cele prevăzute de art 40 Cod Procedură Penală”, se infică în solicitarea Poliției Ialomița, citată de Digi24.




Simion este președintele AUR, Claudiu Târziu este senator, Marius Lulea este fondatorul partidului și prezumtivul premier în cazul în care AUR câștigă alegerile, iar Titus Păunescu este deputat AUR.
George Simion: „Vor să ne desființeze”
După informațiile apărute în presă, George Simion, președintele AUR, a postat pe pagina sa de Facebook o declarație video în care susține că este vorba despre un dosar penal făcut la comandă politică.
„Nicio faptă bună nu scapă nepedepsită! Tocmai ne-au arătat că vor să ne desființeze, că vor să ne însceneze diferite lucruri, să ne organizeze dosare penale. Nu ne temem. Dacă așa se gândesc ei că o să ne elimine, printr-o hârtie venită la ordinul domnului Ciolacu pentru corupetea alegătorilor, înseamnă că au pierdut deja meciul (…) Cu ce să corupem alegătorii, noi suntem la guvernare?”, a spus George Simion, pe pagina sa de Facebook.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Libertatea a scris la începutul anului 2023 că partidul lui George Simion vrea să pornească o caravană medicală prin țară, trei TIR-uri și o autoutilitară dotate cu echipamente sanitare urmând să străbată județele pentru a promova politica AUR.
„Caravana de promovare AUR reprezintă un concept special… În paralel cu serviciile medicale oferite cu titlu gratuit localnicilor, echipa AUR va prezenta programul politic al partidului şi viziunea formaţiunii politice cu privire la principalele domenii de interes”, scria și în comunicarea oficială a AUR, după congresul din decembrie 2022.




Autoritatea Electorală Permanentă (AEP), care controlează partidele, spunea atunci că este ilegal. 



Urmărește-ne pe Google News




----------------------------------


Două supermarketuri din Bușteni au fost închise temporar de comisarii ANPC. Neregulile depistate 
Știri România
2024-01-09T15:22:12+02:00

Legume şi fructe stricate sau frigidere murdare și pline de gheață au fost descoperite la un Mega Image și un Lidl din Bușteni, județul Prahova, motiv pentru care comisarii Autorităţii Naţionale pentru Protecţia Consumatorilor (ANPC) au dispus închiderea temporară a celor două supermarketuri, relatează Brașov.net.



În urma neregulilor constatate, au fost retrase de la vânzare produsele neconforme, iar cele două magazine au primit opt amenzi în valoare totală de 105.000 lei. 
Comisarii ANPC au decis închiderea temporară a celor două magazine până la remedierea deficienţelor şi au propus închiderea celor două unităţi pe o perioadă de la 6 luni la 12, deoarece operatorii economici au mai fost sancţionaţi pentru abateri similare. 
Cele mai importante deficiențe identificate au fost:

folosirea unor agregate frigorifice neigienizate corespunzător și cu exces de gheață
comercializarea unor legume și fructe depreciate calitativ și nesortate
comercializarea unor produse cu ambalaj deteriorat, rupt sau deformat
nerespectarea temperaturii de păstrare pentru preparatele culinare finite.

FOTO: Hepta



Urmărește-ne pe Google News




----------------------------------


Incendiu în centrul Bucureștiului. Acoperișul unui hotel a fost cuprins de flăcări. Clădirea nu avea autorizație la incendiu, spune ISU 
Știri România
2024-01-09T15:00:00+02:00

Pompierii au intervenit marți dimineață, 9 ianuarie, pentru stingerea unui incendiu produs la Antique Hostel, situat în centrul Bucureștiului, în zona Piața Unirii-Centrul Vechi, iar 20 de persoane au fost evacuate, a anunțat ISU.



UPDATE ora 15.00: Antique Hostel nu avea autorizație de securitate la incendiu.
„Inspectorii de prevenire au efectuat o verificare a construcției și au solicitat administratorului documentele privind organizarea apărării împotriva incendiilor. Întrucât administratorul nu a fost în măsură să prezinte documentele solicitate, acțiunea de control va continua până la clarificarea situației”, au transmis reprezentanții ISU.
UPDATE ora 8.50: Incendiul a fost localizat în jurul orei 8.30, iar traficul a fost reluat pe Splaiul Independenței.





Știrea inițială: Suprafața afectată a clădirii vechi de peste 100 de ani a fost de 100 de metri pătrați și nu s-au înregistrat victime.

„Intervenim pentru stingerea unui incendiu produs la acoperișul unei clădiri P+2 cu destinația de hotel, în Splaiul Independenței. Suprafața afectată, 100 mp. Au fost evacuate 20 de persoane”, au precizat pompierii.
Locul incendiului, Antique Hostel din Centrul Vechi, situat pe Splaiul Independenței, lângă Hanul lui Manuc, aproape de Piața Unirii







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La fața locului au venit 8 autospeciale de stingere, două autoscări, o mașină SMURD, o descarcerare și Detașamentul Special de Salvatori. 
Nu se știe deocamdată cauza incendiului izbucnit la partea superioară a clădirii.
VEZI GALERIA  FOTOPOZA 1 / 3



Urmărește-ne pe Google News




----------------------------------


Politico: Ungaria, dispusă să deblocheze ajutorul UE pentru Ucraina dacă acesta va fi aprobat în fiecare an 
Știri România
2024-01-09T14:55:10+02:00

Ungaria a semnalat că ar putea ridica veto-ul său la finanțarea de 50 de miliarde de euro din partea UE pentru Ucraina dacă ajutorul este revizuit în fiecare an, a relatat Politico pe 9 ianuarie, citând trei diplomați UE.



Finanțarea UE este crucială pentru Ucraina, care a intrat în al treilea an calendaristic al războiului total cu Rusia.
Întrucât premierul ungar Viktor Orban a blocat sprijinul financiar pe patru ani pentru Kiev în timpul unui summit din decembrie, liderii UE urmează să se reunească din nou pe această temă la 1 februarie.
Budapesta a indicat că și-ar putea retrage opoziția dacă Consiliul European va aproba în unanimitate finanțarea anuală, scrie Politico, citându-și sursele.
Acest lucru i-ar permite teoretic lui Orban să exercite concesii sub amenințarea unui nou veto în timpul votului din fiecare an.




Unii diplomați europeni rămân sceptici, deoarece o astfel de schemă ar submina predictibilitatea sprijinului viitor pentru Ucraina, notează Politico.
Budapesta a sugerat deja în 2023 să introducă finanțarea pentru Kiev pe bază anuală, mai degrabă decât ca un pachet global pe patru ani.
Ungaria a făcut o propunere concretă în timpul unei reuniuni a experților în domeniul bugetului UE din 5 ianuarie și într-un document scris adresat președinției belgiene a Consiliului, a precizat Politico.




Acest plan ar fi inclus furnizarea a 12,5 miliarde de euro sub formă de granturi și împrumuturi în fiecare an, care ar ajunge în cele din urmă la o sumă totală de 50 de miliarde de euro.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Finanțarea pentru Ucraina face parte dintr-o revizuire mai amplă de 100 de miliarde de euro a bugetului pe termen lung al UE, cunoscută sub numele de Cadrul financiar multianual (CFM).
Liderii UE au lăsat să se înțeleagă că explorează alternative pentru finanțarea Kievului în cazul în care planul va eșua din nou. 




Președintele Comisiei Europene, Ursula von der Leyen, a declarat că brațul executiv al blocului analizează „soluții operaționale” pentru a ajuta Ucraina dacă Ungaria își menține opoziția.



Urmărește-ne pe Google News




----------------------------------


România va ajuta în continuare Ucraina, l-a asigurat Iohannis pe Zelenski în prima discuție din 2024 
Știri România
2024-01-09T14:51:00+02:00

Președintele Klaus Iohannis, a avut marți, 9 ianuarie, o convorbire telefonică cu omologul ucrainean, Volodimir Zelenski, a anunțat Administrația Prezidențială, care nu a precizat nici cine a inițiat convorbirea și nici durata discuțiilor.



Cei doi șefi de state „au avut un schimb aprofundat de opinii și evaluări cu privire la situația de securitate din Ucraina și din regiune”, mai ales la Marea Neagră, iar Iohannis l-a asigurat pe Zelenski „de continuarea sprijinului ferm al țării noastre pentru Ucraina” și a condamnat atacurile „brutale intensificate ale Rusiei asupra Ucrainei”.
Discuțiile au vizat și dezvoltarea relației dintre cele două țări, dar și prioritățile pentru anul 2024, în special proiectele transfrontaliere și avansarea în procesul de stabilire a unui Parteneriat Strategic.




„Președintele României a salutat progresele referitoare la recunoașterea de către Ucraina a inexistenței așa-zisei „limbi moldovenești”, ca urmare a celor convenite de cei președinți în octombrie 2023, și a subliniat importanța respectării drepturilor persoanelor aparținând minorităților naționale și a continuării unui dialog bilateral constructiv, transparent și principial între cele două țări pe toate dosarele de interes reciproc”, a mai transmis Cotroceniul.
Alte discuții au vizat ajutorul dat de România pentru integrarea europeană a Ucrainei, iar Zelenski „a mulțumit în mod deosebit președintelui Klaus Iohannis pentru sprijinul valoros și susținerea acordate”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Președintele României și omologul său au mai vorbit și despre parcursul euroatlantic al Ucrainei, dar și despre prioritățile la nivel aliat, precum și despre continuarea ajutorului pentru Ucraina, înaintea Sumitului NATO de la Washington.



Urmărește-ne pe Google News




----------------------------------


Anul 2023 a fost cel mai cald an înregistrat vreodată în lume, confirmă cercetătorii 
Știri Externe
2024-01-09T14:48:28+02:00

Anul 2023 a fost confirmat de cercetătorii la Programul Copernicus ca fiind cel mai călduros din istorie, ca urmare a schimbărilor climatice cauzate de om și stimulat de fenomenul meteorologic natural El Nino, transmit BBC și Reuters.



Oamenii de știință s-au așteptat la acest anunț, după ce recordurile climatice au fost doborâte în mod repetat. Din iunie, fiecare lună a fost cea mai tare din lume înregistrată în comparație cu aceeași perioadă din anii precedenți. Temperaturile de la suprafața mării au depășit, de asemenea, maximele anterioare, notează Reuters.
Temperatura medie pe plan global în 2023 a fost cel mai probabil cea mai mare din ultimii 100.000 de ani, potrivit datelor Copernicus.
În medie, în 2023, planeta era cu 1,48 grade Celsius mai caldă decât în ​​perioada preindustrială 1850-1900, când oamenii au început să ardă combustibili fosili la scară industrială.




„Ceea ce m-a frapat nu a fost doar faptul că (2023) a doborât recordurile, ci și cantitatea cu care a depășit recordurile anterioare”, a spus Andrew Dessler, profesor de științe atmosferice la Texas A&M University.
Legătura dintre temperaturile record și El Nino
În peste 200 de zile s-a înregistrat un nou record de temperatură zilnică la nivel global pentru această perioadă a anului, potrivit analizei BBC a datelor Copernicus.
Această creștere recentă a temperaturilor este legată în principal de trecerea rapidă la condițiile El Nino, care a avut loc pe lângă încălzirea pe termen lung cauzată de om.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


El Nino este un eveniment natural în care apele de suprafață mai calde din Oceanul Pacific de Est eliberează căldură suplimentară în atmosferă.
2024, posibil mai cald decât 2023
Anul 2024 ar putea fi mai cald decât 2023, deoarece o parte din căldura record de la suprafața oceanului va scăpa în atmosferă, deși comportamentul „ciudat” al actualului El Niño înseamnă că este greu de stabilit, a explicat Zeke Hausfather, un cercetător în domeniul climei la Berkeley Earth, o organizație științifică din SUA.




Expertul ridică posibilitatea ca anul 2024 să depășească pentru prima dată pragul cheie de încălzire de 1,5 grade Celsius pe parcursul întregului an calendaristic, potrivit Oficiului Meteorologic al Marii Britanii.



Urmărește-ne pe Google News




----------------------------------


Un nou scandal în Rusia, după ce solistul trupei punk Puppies a cântat gol într-un club din Skt. Petersburg, apoi a fost arestat: „Să facă show la pușcărie” 
Știri Externe
2024-01-09T14:46:05+02:00

Muzicianul Maksim Moiseev a urcat, pe 7 ianuarie, pe scena din clubul MOD din Skt. Petersburg fără haine, acoperindu-și bărbăția cu o șosetă. Artistul a fost reținut a doua zi, pe aeroportul Pulkovo, când încerca să plece din Rusia în Kazahstan, relatează Kommersant și Fontanka.



UPDATE ora 18.00. Tribunalul districtual Kalininski din Sankt Petersburg l-a condamnat pe solistul grupului „Puppies” la arest administrativ pentru 10 zile, a informat Izvestia. „Regret, facă ar fi să dau timpul înapoi, nu aș mai face ce am făcut”, s-a căit Maksim Moiseev, după decizia instanței.
Știrea inițială. Moiseev a cântat dezbrăcat pe scena clubului MOD, acoperindu-și organele genitale cu o șosetă. La un moment dat, ciorapul a căzut, lăsându-l pe cântăreț gol în fața mulțimii de fani.




„În sală erau mulți minori”, a declarat Ekaterina Mizulina, șefa Ligii pentru Internet Sigur.
Spectacolul s-a dorit o parodie la „ținuta” rapperului Vacío, care s-a prezentat în același mod la petrecerea în pielea goală de la Moscova, de anul trecut. Nikolai Vasiliev a fost acuzat de promovarea relațiilor netradiționale, arestat 25 de zile și amendat. De asemenea, potrivit relatărilor din presă, i s-a dat o citație pentru biroul de înrolare militară.
„Acest interpret necunoscut a decis, cel mai probabil, să urmeze exemplul unui alt interpret necunoscut din Moscova. E un imitator! A vrut ca oamenii să vorbească despre el”, a declarat Vitali Milonov, deputat al Dumei de Stat a Adunării Federale a Federației Ruse, după ce a văzut imaginile.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Acum va trebui să îmbrace o uniformă gri și să cânte într-o colonie corecțională. Să facă show în închisoare”, a cerut parlamentarul.
Moiseev a fost raportat la Procuratura Generală pentru „show”-ul său, cu o cerere de a fi verificat pentru „propagandă LGBT” și de a-l aduce în fața justiției.
Atenție, imagini indecente!

Artistul a fost reținut pe aeroportul Pulkovo din Sankt Petersburg, în seara zilei de 8 ianuarie, a doua zi după concert. Muzicianul avea un bilet de avion spre Ekaterinburg, de unde, conform datelor preliminare, urma să plece în Kazahstan.




Artistul a fost dus la poliția districtului Kalininski și plasat într-o celulă, fiind acuzat, în primă fază, de „huliganism mărunt”.
Membrii „Puppies” (n.r. „Cățelușii”) provin din Kingisepp, un oraș din regiunea Leningrad, la granița cu Estonia.



Urmărește-ne pe Google News




----------------------------------


Cartea de identitate electronică poate fi implementată la nivel național la finalul anului, dar în anumite condiții, spune ministrul Predoiu 
Știri România
2024-01-09T14:44:00+02:00

Noile cărți electronice de identitate, proiect pilot demarat în Cluj acum mai bine de doi ani, vor fi disponibile la nivelul întregii țări cel mai devreme la finalul acestui an, dacă toate părțile implicate, adică instituții din România și furnizorul francez, își vor face treaba, a declarat luni, 8 ianuarie, ministrul de Interne Cătălin Predoiu la Euronews România.



El a precizat că proiectul demarat în august 2021 trebuia extins la nivel național încă de anul trecut, dar au fost întârzieri.
„Aș vrea să subliniez, nu este întârziat din culpa vreunei structuri a Ministerul Afacerilor Interne sau din culpa unui ministru anterior. A fost întârziat pentru că există aici un triunghi contractual. Nu este implicat doar Ministerul aici. Aici este implicată și Compania Națională Imprimeria Națională pentru finanțarea întregului proiect și pentru eliberarea blanchetelor, iar Imprimeria Națională a avut un contract extern cu un furnizor al unui hard, parte din acest ansamblu tehnologic, dacă vreți, pentru emiterea cărții electronice de identitate care a avut dificultăți câteva luni, anul trecut, pentru a livra produsul”, a afirmat Cătălin Predoiu.




Ministrul a precizat că, atunci când a venit în funcție, în iunie 2023, a găsit proiectul blocat și în pericol să existe procese care să amâne proiectul ani de zile.
„Am cerut ca toată lumea să se așeze din nou la masă, să găsim o formulă care să evite, eu știu, un proces care ar fi însemnat ani de zile, soldat cu orice rezultat, ar fi însemnat, oricum, întârziere. Mă rog, cert e că s-a ajuns la o soluție, furnizorul francez s-a reangajat să livreze la timp aceste produse între noile scheme și sper ca în cursul anului 2024, Imprimeria Națională să fie în măsură ca, la rândul ei, să livreze față de noi anumite componente”, a spus Predoiu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Acesta a adăugat că a fost și o licitație care a fost contestată, iar dialogul urmează să se reia în jurul datei de 20 ianuarie, când trebuie depusă oferta.
„Eu sper ca la finalul anului 2024 să avem implementat acest proiect, cartea electronică de identitate”, a punctat ministrul de Interne, care a menționat și condițiile.
„Dacă toți acești furnizori, cred că sunt foarte mulți furnizori pe traiect, și își fac treaba, cu certitudine da. În orice caz, eu pot să vă spun că structurile Ministerului Afacerilor Interne vor îndeplini întocmai și la timp, orice obligație. Sunt multe părți implicate, și alte instituții din România și parteneri externi, fiecare trebuie să-și facă treaba aici ca să respectăm termenul. Noi, Ministerul de Interne ni-l vom respecta, vă garantez acest lucru”, a mai afirmat el.




Gratuitate în următorii 5 ani pentru cei cu buletinele actuale expirate
Noua carte electronică de identitate, care va înlocui treptat documentul actual, a fost lansată într-un proiect-pilot în județul Cluj, în august 2021, iar până acum au fost eliberate aproximativ 17.000 de astfel de documente.
Potrivit directivelor UE, românii trebuie să preschimbe actualele buletine cu noile cărți de identitate electronice până în august 2031. De la 1 ianuarie 2024, autoritățile din România vor elibera din oficiu doar cărți de identitate electronice.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Guvernul a decis ca, până în 2029, copiii care împlinesc 14 ani până atunci, dar și cei cărora le expiră actuala Carte de identitate, să beneficieze de gratuitate la eliberarea Cărților de identitate electronice.



Urmărește-ne pe Google News




----------------------------------


Școlile din București nu vor fi închise din cauza vremii nefavorabile, spune prefectul Capitalei 
Știri România
2024-01-09T14:34:41+02:00

Prognozele meteorologilor arată că în București nu vor fi căderi consistente de precipitații, ceea ce înseamnă că școlile și liceele vor rămâne deschise, a declarat prefectul Rareș Hopincă, marți, 9 ianuarie, la B1TV.



„Nu s-a pus problema la nivelul municipiului București să fie închise unități de învățământ. Sigur că, spre deosebire de alte zone din țară, situația în București este totuși una mult mai simplă, aș spune”, a afirmat Rareș Hopincă.
„Nu am avut căderi abundente de zăpadă și, în afară de temperatura scăzută și de polei pe alocuri, nu au existat probleme. Nu ne așteptăm să existe în perioada următoare, pentru că prognozele meteorologilor arată că la nivelul regiunii municipiului București nu vor fi căderi consistente de precipitații”, a adăugat prefectul Capitalei.




Ministerul Educației a anunțat că peste 30 de școli, din 8 județe, din zona Moldovei, sunt închise din cauza viscolului și a zăpezii, astfel:

Bacău: 3 unități de învățământ
Botoșani: 4 unități de învățământ
Brăila: 6 unități de învățământ
Buzău: două unități de învățământ
Galați: 7 unități de învățământ
Iași: toate unitățile de învățământ
Neamț: 6 unități de învățământ
Suceava: o unitate de învățământ




Urmărește-ne pe Google News




----------------------------------


Vlad Pascu, autorul accidentului mortal de la 2 Mai, rămâne în arest preventiv. Decizia este definitivă 
Știri România
2024-01-09T14:17:40+02:00

Tribunalul Constanţa a decis marți, 8 ianuarie, că Vlad Pascu, autorul accidentului din luna august 2023 de lângă stațiunea 2 Mai, soldat cu moartea a doi tineri, rămâne în arest preventiv. Verdictul este definitiv, potrivit News.ro.



La sfârşitul lunii decembrie, Judecătoria Mangalia constatase legalitatea arestării preventive a lui Vlad Pascu.
„Respinge, ca nefondată, contestaţia formulată împotriva încheierii din data de 28.12.2023 pronunţată de Judecătoria Mangalia în dosarul penal nr. 4989/254/2023/a5 de inculpatul Pascu Matei Vlad, cercetat în stare de arest preventiv pentru săvârşirea infracţiunilor de ucidere din culpă, vătămare corporală din culpă, conducerea unui vehicul sub influenţa alcoolului sau a altor substanţe şi părăsirea locului accidentului”, se arată în minuta instanţei. 




Vlad Pascu este în arest preventiv din 20 august, la o zi după ce a intrat cu mașina într-un grup de 8 tineri lângă stațiunea 2 Mai, județul Constanța, și i-a omorât pe doi dintre ei, conducând drogat. El a părăsit apoi locul accidentului.
Expertiza a arătat că Vlad Pascu avea peste 100 km/h în momentul accidentului mortal, iar o cameră video a surprins accidentul. El a fost trimis în judecată atât pentru ucidere din culpă, cât și pentru consum şi trafic de droguri.



Urmărește-ne pe Google News




----------------------------------


Actrița Nicole Eggert, fostă vedetă „Baywatch”, a dezvăluit că are cancer: „Trebuie să înving pentru fiicele mele” 
Știri Externe
2024-01-09T14:16:12+02:00

Starul „Baywatch” Nicole Eggert, 51 de ani, suferă de cancer de sân. Actrița a făcut acest lucru public, într-un interviu emoționant acordat revistei americane People.



La începutul anilor ’90, Nicole Eggert a încântat fanii serialului „Baywatch”, în rolul salvamarului Summer Quinn. Actrița a apărut în 32 de episoade. 
Nicole Eggert, Pamela Anderson, sus, de la stânga, David Charvet, Alexandra Paul, David Hasselhoff, jos, de la stânga, imagine din 1993. Foto: Hepta.
        View this post on Instagram            A post shared by Nicole Eggert (@_nicole_eggert)





        View this post on Instagram            A post shared by Nicole Eggert (@_nicole_eggert) 
30 de ani mai târziu, blonda trebuie să facă față unui diagnostic crunt. Din octombrie, Eggert are dureri recurente la sânul stâng.
A luat 11 kilograme în greutate într-o perioadă scurtă de timp și, inițial, a pus simptomele pe seama menopauzei. Dar apoi a simțit un nodul în corp.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


După o mamografie și trei biopsii, la începutul lunii decembrie era clar: Eggert avea cancer mamar. Încă nu știe dacă boala s-a răspândit. Va fi operată și așteaptă programare pentru chimioterapie.
„Această veste a fost dureroasă pentru mine”, a recunoscut actrița, menționând că a încercat să rămână pozitivă: „Citesc întotdeauna citate inspiraționale. Poate sunt chestii banale, dar mă ajută să trec mai ușor”.
Cea mai mare frică? Faptul că fiicele ei, Keegan (12 ani) și Dilyn (25 de ani), și-ar putea pierde mama. Fosta vedetă „Baywatch”: „Trebuie să lupt pentru a învinge boala pentru fiicele mele!”.




        View this post on Instagram            A post shared by Nicole Eggert (@_nicole_eggert) 
        View this post on Instagram            A post shared by Nicole Eggert (@_nicole_eggert) 
„Cea mică m-a făcut să realizez că nu trebuie să cedez”




„Dilyn este mare, dar am o fețiță de 12 ani acasă, sunt singurul îngrijitor al ei. Nu am familie. Nu am nimic”, spune Nicole.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”



Keegan m-a făcut să realizez că nu trebuie să cedez la asta. Este ceva pe care trebuie să-l înving. Are nevoie de mine mai mult decât de orice și de oricine.
Nicole Eggert:
În urma diagnosticului ei, una dintre prietenele lui Eggert, Mindy Molinary, a creat o pagină pe GoFundMe, pentru a o sprijini financiar în viitoarea ei bătălie pentru sănătate. 




„Este atât de copleșitor și fac tot ce pot să nu cad. Noaptea, când mă întind, intru în panică, mă gândesc cine o să acopere toate facturile?”, spune Eggert.
„Îmi doresc să înființez o organizație nonprofit pentru alți părinți singuri, ca și mine, care nu au nicio familie, nu au la cine să apeleze, care își iubesc atât de mult copiii. Când li se întâmplă ceva, ce va fi mai departe?”, adaugă actrița.
„Am primit o revărsare de dragoste și asta te face să te simți atât de bine. Îți schimbă întreaga zi”, continuă Eggert.




Nicole Eggert (dreapta). Foto: Profimedia



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


        View this post on Instagram            A post shared by Nicole Eggert (@_nicole_eggert) 



Urmărește-ne pe Google News




----------------------------------


Israelul extinde operațiunea terestră din sudul Fâșiei Gaza. O dronă lansată de Hezbollah a lovit un comandament israelian 
Știri Externe
2024-01-09T14:10:00+02:00

Forțele de Apărare ale Israelului (IDF) continuă să își extindă operațiunea terestră în orașul Khan Younis din sudul Fâșiei Gaza, unde afirmă că au ucis în ultima zi „aproximativ 40 de teroriști”. Între timp, situația se menține tensionată la frontiera de nord, cu Libanul, ceea ce provoacă îngrijorări legate de riscul extinderii războiului la nivel regional. IDF a anunțat marți că a ucis trei membri Hezbollah într-un atac cu dronă în sudul Libanului, în timp ce gruparea a lovit, tot cu o dronă, sediul Comandamentului de Nord al Israelului.



Relatarea Livetext a războiului Israel-Hamas continuă aici: LIVETEXT: SUA spun că bilanțul victimelor în rândul civililor din Gaza este „mult prea mare”
09 ian. - Acum 5 zile09-01-2024Israel confirmă că a ucis un comandant Hezbollah
Armata israeliană a anunțat că l-au ucis pe comandantul unității aeriene a Hezbollah din sudul Libanului, Ali Hussein Barji, într-un atac aerian desfășurat marți, potrivit The Guardian.
Purtătorul de cuvânt al armatei israeliene, Daniel Hagari, a declarat că acest comandant al Hezbollah a coordonat zeci de atacuri cu drone asupra Israelului.




Declarația armatei a venit după relatări conform cărora o lovitură israeliană în sudul Libanului a ucis un comandant de top al Hezbollah.
09 ian. - Acum 5 zile09-01-2024Blinken spune că bilanțul victimelor în rândul civililor din Gaza este „mult prea mare”
Secretarul de stat american Antony Blinken a declarat marți, cu ocazia unei conferințe de presă susținută în timpul deplasării în Israel că bilanțul zilnic de victime în rândul civililor din Gaza, în special al copiilor, este „mult prea mare”, relatează The Guardian.




El a amintit de datele ONU care spun că 90% din populația teritoriului se confruntă cu o insecuritate alimentară acută și că aceasta are consecințe pe tot parcursul vieții pentru copii. În timpul întâlnirilor de astăzi cu liderii israelieni, el a subliniat că mai multe alimente, apă, medicamente și alte bunuri esențiale trebuie să intre în Gaza.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Israelul trebuie, de asemenea, „să facă tot ce poate pentru a înlătura orice obstacol” pentru ca ajutorul să intre în Gaza, a continuat el.




Cu toate acestea, Antony Blinken a precizat că sesizarea Curții Internaționale de Justiție de către Africa de Sud cu acuzații de genocid comis de Israel în Gaza doar „distrage atenția lumii”, iar acuzația de genocid împotriva Israelului este „inutilă”.
„Este deosebit de enervant, având în vedere că cei care atacă Israelul – Hamas, Hezbollah, Houthi – continuă să ceară deschis anihilarea Israelului și uciderea în masă a evreilor”, a subliniat el.
Blinken a mai precizat că a discutat astăzi cu liderii israelieni despre tranziția treptată a campaniei militare a Israelului în Gaza spre o fază mai puțin violentă. SUA vor continua să „oferă cele mai bune sfaturi ale noastre” cu privire la modul în care Israelul își poate atinge obiectivul de a se asigura că atacurile Hamas din 7 octombrie nu vor mai avea loc niciodată, a conchis el.




09 ian. - Acum 5 zile09-01-2024Alertă de raid aerian în nordul Israelului
Un nou val de alerte privind o posibilă incursiune a unor aeronavelor ostile a răsunat marți în comunitățile din nordul Israelului, într-un moment în se dau lupte la granița de nord cu luptătorii din Hezbollah, relatează Times of Israel.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Alerta vine la scurt timp după ce un comandant superior al Hezbollah, responsabil pentru zeci de atacuri cu drone asupra nordului Israelului, a fost ucis într-un atac aerian israelian în sudul Libanului.




09 ian. - Acum 5 zile09-01-2024Șeful diviziei responsabile de drone din Hezbollah a fost ucis într-un atac israelian
Un comandant de rang înalt al Hezbollah, responsabil pentru zeci de atacuri cu drone asupra nordului Israelului, inclusiv atacul de astăzi asupra comandamentului nordic al armatei israeliene din Safed, a fost ucis într-un atac aerian israelian raportat în sudul Libanului, relatează The Times of Israel.
Ali Hussein Barji, comandantul forțelor aeriene ale Hezbollah din sudul Libanului, a fost lovit în timp ce se afla într-o mașină în orașul Khirbet Selm. Atacu a avut loc cu câteva momente înainte de înmormântarea comandantului Hezbollah, Wissam al-Tawil, care a fost ucis ieri de un atac israelian.




09 ian. - Acum 5 zile09-01-2024Numărul soldaților israelieni uciși în timpul ofensivei terestre din Gaza a ajuns la 185
Forțele de Apărare ale Israelului anunță că încă cinci soldați au murit luni în timpul luptelor din Fâșia Gaza, ceea ce ridică la 185 numărul militarilor uciși de la începutul ofensivei terestre împotriva Hamas, relatează The Times of Israel.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Cei cinci, care aveau vârste cuprinse între 24 și 35 de ani, au fost uciși în urma unor explozii în Bureij, în centrul Gaza.
09 ian. - Acum 5 zile09-01-2024Președintele Israelului spune că acuzația privind genocidul din Gaza este „atroce și absurdă”





Înaintea întâlnirii de marți cu șeful diplomației americane Antony Blinken, președintele Israelului, Isaac Herzog, a spus că procesul intentat de Africa de Sud la Curtea Internațională de Justiție (CIJ), prin care Israelul este acuzat de genocid împotriva palestinienilor în ofensiva sa din Gaza, este „atroce și absurd”, relatează The Guardian și BBC.
„De fapt, inamicii noștri, Hamas, în carta lor, cer distrugerea națiunii noastre, statul Israel – singurul stat național al poporului evreu. Vom fi prezenți la Curtea Internațională de Justiție și vom prezenta cu mândrie cazul nostru de autoapărare în temeiul dreptului nostru cel mai inerent, conform dreptului umanitar internațional”, a spus Herzog.




09 ian. - Acum 5 zile09-01-2024Israelul trebuie să „termine războiul” pentru a asigura întoarcerea ostaticilor, spune ministrul de Externe al țării
Șeful diplomației israeliene, Israel Katz, a declarat marți, în timpul discuțiilor cu secretarul de stat al SUA, Antony Blinken, că Forțele de Apărare ale Israelului trebuie să „termine războiul” cu Hamas, pentru a asigura revenirea acasă a ostaticilor din Gaza și pentru a obține „securitatea poporului nostru”, relatează CNN.
De asemenea, el a afirmat că oamenii care și-au părăsit locuințele din nordul Israelului, din cauza schimburilor de focuri de peste graniță cu gruparea libaneză Hezbollah, nu se pot întoarce încă acasă.
„Așa că trebuie să găsim o cale. O modalitate diplomatică de a exercita multă presiune asupra Iranului și Hezbollah pentru a-i face să se retragă cât de mult putem. (…) Ideea este să punem multă presiune acum pentru a preveni un război mâine”, a spus ministrul israelian, adăugând că este important ca un eventual război cu Hezbollah să fie prevenit pentru că, afirmă el, ar „distruge Libanul”.
09 ian. - Acum 5 zile09-01-2024Armata Israelului confirmă că sediul Comandamentului său de Nord a fost lovit de o dronă
Forțele de Apărare ale Israelului au confirmat că o dronă Hezbollah lansată din Liban a lovit sediul Comandamentului său de Nord din Safed, relatează The Times of Israel.
IDF precizează că nu există victime în urma atacului.
De asemenea, armata israeliană anunță că a lansat rachete de interceptare asupra altor câteva „ținte aeriene” care au intrat în spațiul aerian israelian dinspre Liban.
Rachete au fost, totodată, lansate din Liban spre zonele Malkia și Yiftah de la graniță.
Armata a confirmat de asemenea că a lansat o serie de lovituri marți dimineață asupra unor ținte Hezbollah în Kafr Kila, în sudul Libanului, iar o echipă de lansare a dronelor a fost lovită înainte de a declanșa atacul.
09 ian. - Acum 5 zile09-01-2024Peste 4.000 de elevi palestinieni uciși și sute de școli avariate de la începutul războiului
Ministerul palestinian al Educației afirmă că 4.296 de elevi au fost uciși și 8.059 au fost răniți în Gaza și în Cisiordania ocupată începând din 7 octombrie, când a izbucnit războiul dintre Israel și Hamas, relatează Al Jazeera.
Potrivit datelor ministerului, 4.257 de elevi au fost uciși în Fâșia Gaza și 39 în Cisiordania.
De asemenea, în Gaza, 281 de școli guvernamentale și 65 de școli afiliate la Agenția Națiunilor Unite de Ajutorare și Lucrări pentru Refugiați (UNRWA) au fost bombardate și vandalizate. 83 dintre clădiri au fost grav avariate și șapte complet distruse, mai precizează ministerul palestinian.
09 ian. - Acum 5 zile09-01-2024Nou bilanț al deceselor în rândul palestinienilor
De la începutul războiului dintre Israel și Hamas, pe 7 octombrie, 23.210 palestinieni au fost uciși și 59.167 au fost răniți în Fâșia Gaza, a anunțat marți Ministerul Sănătății din enclavă, relatează agenția Reuters, citată de The Guardian.
În ultimele 24 de ore au murit aproximativ 126 de palestinieni și 241 au fost răniți, mai precizează ministerul condus de Hamas.
Informațiile nu au putut fi verificate în mod independent, precizează The Guardian.
09 ian. - Acum 5 zile09-01-2024Israelul anunță o pauză de patru ore a luptelor în centrul Fâșiei Gaza
Armata israeliană a anunțat că va întrerupe marți, pentru patru ore, activitățile militare într-o parte din centrul Gaza, pentru a permite accesul ajutoarelor umanitare, relatează BBC.
Purtătorul de cuvânt al armatei pentru presa arabă, Avichay Adraee, precizează că va avea loc o „suspendare tactică locală și temporară a activităților militare în scopuri umanitare în sud-estul orașului Deir al-Balah”.
Aceasta se va desfășura de la ora locală 10.00 (aceeași oră în România – n.r.) până la ora 14.00, „în scopul aprovizionării”.
Coridorul umanitar de pe strada Salah al-Din a fost închis și este transferat pe strada Al-Rashid (Al-Bahr), care este deschisă circulației dinspre nordul spre sudul Fâșiei doar pentru deplasările pe jos sau cu mașini, între orele 9.00 și 16.00.
09 ian. - Acum 5 zile09-01-2024Hezbollah afirmă că a lansat drone spre sediul Comandamentului de Nord al armatei israeliene
Gruparea libaneză Hezbollah, susținută de Iran, afirmă marți, că a lansat mai multe drone spre sediul Comandamentului de Nord al armatei israeliene din Safed, relatează The Guardian și The Times of Israel.
Atacul este un răspuns la uciderea adjunctului biroului politic al Hamas Saleh al-Arouri la Beirut, săptămâna trecută, și al comandantului de rang înalt al Hezbollah, Wissam al-Tawil, luni, în sudul Libanului, precizează gruparea.
Presa ebraică relatează că o dronă încărcată cu explozibil, lansată din Liban, a explodat în sediul Comandamentului de Nord al IDF, adăugând că nu au fost înregistrate victime, iar pagubele materiale sunt minore.
09 ian. - Acum 5 zile09-01-2024Trei membri ai Hezbollah, uciși de un atac israelian cu dronă în sudul Libanului
Cei trei membri ai Hezbollah au murit marți în urma unei lovituri țintite, lansate de Israel asupra vehiculului lor, în orașul Ghandouriyeh din sudul Libanului, afirmă două surse familiare cu operațiunile grupării, citate de Reuters, relatează The Guardian.
Cele două surse nu i-au identificat imediat pe membrii Hezbollah care au fost uciși.
Într-un atac de luni asupra sudul Libanului, forțele israeliene au ucis un comandant de rang înalt al Hezbollah.
09 ian. - Acum 5 zile09-01-2024Spitalul din Gaza este „dincolo de cel mai rău lucru” văzut vreodată, spune un medic
Chirurgul britanic Nick Maynard, care a condus o echipă medicală de urgență în centrul Fâșiei Gaza, a declarat pentru CNN că situația de la spitalul Al-Aqsa a fost „dincolo de orice îndoială cel mai rău lucru” pe care l-a văzut în cariera sa.
„Au avut loc multiple amputări traumatice ale unor copii (…) arsuri îngrozitoare, cum nu am mai văzut niciodată”, a spus Nick Maynard, după ce echipa sa s-a retras din spital în urma intensificării activității militare israeliene.
Medicul a adăugat că „nu există deloc analgezice de administrat acestor pacienți” și a afirmat că situația umanitară din enclavă este dezastruoasă.
„Cred că este corect să spun că nu am văzut niciodată așa ceva. Și nu mă aștept ca în viața mea să văd o situație atât de îngrozitoare”, a declarat Maynard, care a părăsit Gaza.
Armata israeliană a afirmat de mai multe ori că nu vizează civilii în atacurile sale și a acuzat Hamas că folosește infrastructura civilă, inclusiv spitalele, ca scuturi în timpul luptelor.
09 ian. - Acum 5 zile09-01-2024Încă patru soldați israelieni au murit în Fâșia Gaza
Forțele de Apărare ale Israelului anunță că au pierdut încă patru soldați în luptele din Fâșia Gaza, bilanțul militarilor care au murit de la începutul operațiunii terestre din enclavă ajungând astfel la 180, relatează The Times of Israel.
Cei patru soldați aveau vârste cuprinse între 19 și 27 de ani.
De asemenea, doi ofițeri din Brigada 646 de parașutiști de rezervă au fost grav răniți în centrul Gaza, mai precizează IDF.
09 ian. - Acum 5 zile09-01-2024Armata israeliană anunță că și-a extins operațiunea terestră în orașul Khan Younis
Forțele de Apărare ale Israelului (IDF) afirmă că își extind în continuare operațiunile terestre în Khan Younis din Fâșia Gaza, luptând împotriva Hamas în interiorul orașului din sudul Gaza, relatează The Guardian și The Times of Israel.
IDF anunță că, în ultima zi, zeci de luptători Hamas au fost uciși și că „au fost localizate cantități mari de arme” și tuneluri.
„În cursul zilei trecute, trupele IDF au extins operațiunile terestre în Khan Younis și au efectuat lovituri în care au fost uciși aproximativ 40 de teroriști. În plus, au fost localizate puțuri semnificative de tuneluri teroriste, precum și o varietate de arme, inclusiv 12 puști AK-47, patru lansatoare RPG încărcate, zeci de grenade, cartușe și veste militare”, transmite armata israeliană.
Forțele israeliene mai precizează că au lansat „un raid țintit asupra unui complex militar din Khan Younis” și că „marina israeliană a lovit, de asemenea, posturi militare, depozite și nave folosite de forțele navale ale Hamas”.
09 ian. - Acum 6 zile09-01-2024Israelul revendică uciderea unui comandant Hezbollah în Liban
Israelul a revendicat responsabilitatea pentru moartea unui comandant de rang înalt al Hezbollah, a declarat luni ministrul israelian de Externe, Israel Katz, într-un interviu acordat postului israelian Channel 14, relatează CNN.
Wissam Tawil, un comandant de rang înalt al forțelor Radwan ale Hezbollah, a fost ucis de un atac israelian cu dronă în mașina sa în sudul Libanului, a relatat anterior CNN citând o sursă de securitate libaneză.
„În ceea ce privește lovitura din sudul Libanului, noi ne-am asumat responsabilitatea. Acest lucru face parte din războiul nostru. Vizăm oamenii Hezbollah, infrastructura, sistemele pe care au reușit să le pună în aplicare pentru a descuraja Israelul”, a spus Israel Katz.
„Ne-am stabilit obiectivul de a restabili securitatea locuitorilor din nord, de a restabili securitatea locuitorilor din sud și a statului Israel”, a mai spus oficialul israelian.
Katz a mai precizat că Israelul nu a revendicat responsabilitatea pentru explozia de săptămâna trecută din sudul Beirutului, în care a fost ucis șeful adjunct al biroului politic al Hamas, Saleh Al-Arouri.
09 ian. - Acum 6 zile09-01-2024Antony Bliken va discuta marți cu oficiali israelieni despre planul pentru următoarea fază a războiului
Delegația secretarului de stat american Antony Blinken este așteptată să discute astăzi la Tel Aviv despre planul ministrului israelian al Apărării pentru următoarea fază a războiului din Gaza, potrivit unui oficial american de rang înalt, citat de CNN.
Săptămâna trecută, ministrul israelian al Apărării, Yoav Gallant, a prezentat planul armatei pentru următoarea fază a războiului, o propunere potrivit căreia palestinienilor nu ar trebui să li se permită să se întoarcă la casele lor din nordul Gaza până când nu vor fi eliberați toți ostaticii ținuți de Hamas.
Antony Blinken a declarat luni că palestinienii „nu trebuie să fie presați să părăsească Gaza” și a criticat comentariile „iresponsabile” ale unor miniștri israelieni care cer relocarea oamenilor în afara enclavei.
Este de așteptat ca partea americană să facă presiuni asupra oficialilor israelieni cu privire la o tranziție „iminentă” a războiului către o fază de mai mică intensitate, a declarat oficialul citat.
Aceasta va fi cea de-a cincea vizită a lui Blinken în Israel de după 7 octombrie. În ultimele zile, șeful diplomației americane a vizitat țările arabe implicate în discuțiile privind o altă posibilă încetare umanitară a focului și eliberarea ostaticilor, printre care Arabia Saudită, Iordania și Qatar.
09 ian. - Acum 6 zile09-01-2024Israelul anunță că a ucis un lider Hamas din Siria
Forțele de Apărare ale Israelului (IDF) au anunțat luni că l-au ucis pe Hassan Akasha, despre care afirmă că era „o figură centrală” din Siria, relatează AFP, citată de Agerpres.
Akasha a fost ucis în localitatea siriană Beit Jinn, într-o regiune controlată de guvernul de la Damasc și aflată aproape de Platoul Golan, ocupat de Israel, și de frontiera cu Liban.
Hassan Akasha „era o figură centrală, responsabilă pentru rachetele lansate către Israel de Hamas de pe teritoriul sirian în ultimele săptămâni. (…) Nu vom permite ca terorismul (să fie exercitat) de pe teritoriul sirian şi vom face Siria responsabilă pentru orice activitate provenind de pe teritoriul său”, a transmis armata israeliană printr-un comunicat.
08 ian. - Acum 6 zile08-01-2024Biden: Lucrez în liniște cu Israelul pentru a reduce „în mod semnificativ” prezența IDF în Gaza
Președintele american Joe Biden a fost confruntat luni, în timp ce susținea un discurs în Carolina de Sud, de protestatarii de extremă stângă care cer o încetare a focului în Gaza.
„Le înțeleg pasiunea și am lucrat în liniște cu guvernul israelian pentru a-i determina să reducă semnificativ operațiunile și să iasă din Gaza”, a declarat președintele american citat de Times of Israel.
08 ian. - Acum 6 zile08-01-2024Responsabilii din domeniul securității l-au avertizat pe Netanyahu că Cisiordania este în pragul unei crize majore
Şefii instituțiilor israeliene din domeniul securităţii l-au avertizat de mai multe ori în ultimele zile pe prim-ministrul Benjamin Netanyahu că Cisiordania este în pragul unei escaladări majore a violențelor, relatează televiziunea israeliană Channel 12 citată de Times of Israel.
Temerile sporite vin în urma reținerii de către Israel a sute de milioane de dolari din veniturile fiscale care aparțin Autorității Palestiniene, pe lângă refuzul de a permite celor aproximativ 150.000 de lucrători palestinieni să se întoarcă la locurile de muncă din Israel și din colonii, potrivit televiziunii israeliene.
Premierul israelian a refuza organizarea unui vot a cabinetului de securitate pentru a anula ambele decizii, având în vedere presiunea partenerilor săi de coaliție de extremă dreaptă.
08 ian. - Acum 6 zile08-01-2024Benjamin Netanyahu anunță că e gata de un război cu Hezbollah
Aflat în vizită în orașul nordic Kiryat Shmona, premierul israelian Benjamin Netanyahu le-a spus rezerviștilor din armată că Israelul preferă să restabilească securitatea în zonă fără a intra în război cu Hezbollah, dar că este gata să facă acest lucru, relatează Times of Israel.
„Hezbollah s-a înșelat în privința noastră într-un mod major în 2006 și se înșeală serios chiar și acum”, le spune el soldaților din Brigada Regională 769.
„Trebuie să vadă aici o putere extraordinară, unitatea unui popor, determinarea de a face tot ce este necesar pentru a restabili securitatea în nord și vă spun că aceasta este politica mea”, a continuat el.
Netanyahu a vorbit cu soldații la câteva ore după ce o rachetă antitanc Hezbollah a lovit orașul.
„Desigur, preferăm ca acest lucru să se facă fără o campanie pe scară largă, dar asta nu ne va opri”, a spus premierul israelian. „Le-am dat un exemplu despre ceea ce se întâmplă cu prietenii lor din sud; asta se va întâmpla aici și în nord. Vom face totul pentru a restabili securitatea.”
08 ian. - Acum 6 zile08-01-2024Israelul a efectuat atacuri mortale în Siria
Israelul a desfășurat un val fără precedent de lovituri mortale în Siria, care vizează camioanele de marfă, infrastructura și persoanele implicate în frunizarea de armament iranian către mandatarii săi din regiune, au declarat pentru Reuters șase surse cu cunoștințe directe despre acest subiect.
Sursele, inclusiv un ofițer de informații militare sirian și un comandant în alianța regională care susține regimul de la Damasc, au declarat că Israelul și-a schimbat strategiile în urma atacului din 7 octombrie.
Deși Israelul a lovit de ani de zile ținte legate de Iran în Siria, inclusiv zone în care Hezbollah a fost activ, acum declanșează raiduri aeriene mai mortale și mai frecvente împotriva transferurilor de arme iraniene și a sistemelor de apărare aeriană în Siria, au spus sursele.
Comandantul alianței regionale și două surse suplimentare familiare cu gândirea Hezbollah au declarat că Israelul a abandonat „regulile nescrise ale jocului” care caracterizau anterior atacurile sale în Siria și par „că nu mai sunt precauți” în ceea ce privește provocarea de pierderi grele Hezbollah.
„Obișnuiau să tragă focuri de avertizare – loveau în apropierea camionului, băieții noștri coborau din camion și apoi loveau camionul”, a spus comandantul, descriind raidurile israeliene asupra transferurilor de arme efectuate de Hezbollah înainte de 7 octombrie.
„Acum s-a terminat. Israelul declanșează acum raiduri aeriene mai mortale și mai frecvente împotriva transferurilor de arme iraniene și a sistemelor de apărare aeriană din Siria. Ei bombardează pe toată lumea direct. Bombardează pentru a ucide.”
08 ian. - Acum 6 zile08-01-2024Un comandant Hezbollah a fost ucis de Israel în Liban
O lovitură israeliană asupra sudului Libanului a ucis luni un comandant de rang înalt din forța de elită Radwan a Hezbollah, au declarat trei surse din domeniul securității pentru Reuters, relatează The Guardian.
Lovitura a vizat o mașină, iar cel ucis era comandant al unei forțe secrete a Hezbollah care operează de-a lungul sudului Libanului, notează și Associated Press, care citează un oficial libanez din domeniul securității care a vorbit sub protecția anonimatului. Hezbollah l-a identificat pe comandant în persoana lui Wissam al-Tawil, fără a oferi alte detalii, mai precizează AP.
O val de rachete Hezbollah a lovit sâmbătă o bază de trafic aerian din nordul Israelului, într-unul dintre cele mai mari atacuri de la granița israeliano-libaneză de la începutul războiului dintre Israel și Hamas. Hezbollah a declarat că acesta a fost un „răspuns inițial” la uciderea șefului adjunct politic al Hamas, Saleh Arouri, la Beirut, săptămâna trecută.
Mai multe informații: Un comandant Hezbollah a fost ucis într-un atac israelian în Liban, sporind îngrijorările privind izbucnirea unui conflict regional



Urmărește-ne pe Google News










 

----------------------------------


Ministrul Burduja, despre avaria la Magistrala Grivița: Firea și Nicușor Dan au pierdut banii europeni din incompetență și nepăsare 
Știri România
2024-01-09T14:04:52+02:00

Ministrul Energiei, Sebastian Burduja, a declarat marți, 9 ianuarie, că Bucureștiul a pierdut peste 200 de milioane de euro fonduri europene, cu care tronsonul spart din Magistrala Grivița putea fi reparat, din cauză că fostul primar Gabriela Firea, dar și actualul edil, Nicușor Dan, au demonstrat „incompetență și nepăsare”.



„Zeci de mii de bucureșteni nu au căldură și apă caldă astăzi, în condiții de ger. Magistrala Grivița, construită în 1981, a cedat. Gabi și Nicușor au avut peste 200 de milioane de euro din fonduri europene, iar tronsonul spart astăzi era prins în proiect. Banii au fost pierduți după ani de zile de incompetență și nepăsare”, a scris Sebastian Burduja pe Facebook.
El a precizat că CET Grozăvești a fost oprit de urgență pentru că nu poate livra agentul termic.
„Zeci de mii de bucureșteni se încălzesc iarăși la reșou și se spală la lighean în Bucureștiul anului 2024. Ce-ai făcut, Nicușor? Ce-ai făcut, Găbiță?”, a mai scris ministrul PNL al Energiei pe Facebook.




„Rușine! Avem nevoie de un om competent”, a spus el într-o filmare. 
Sebastian Burduja este președintele interimar al PNL București și, potrivit cutumei partidului condus de Nicolae Ciucă, cine conduce PNL București este și candidatul liberalilor pentru Primăria Capitalei.
Aproape 1.000 de de blocuri din sectorul 1 al Capitalei şi parţial din sectoarele 2, 5 şi 6 au rămas fără apă caldă și căldură din cauza unei avarii apărute la Magistrala Griviţa, pe Şoseaua Grozăveşti. Compania de termoficare a transmis că avaria se rezolvă până miercuri, 10 ianuarie, la ora 23.30, dar șeful Termoenergetica, Adrian Teodorescu, a declarat că „în două, maximum trei ore, această avarie va fi remediată”.



Urmărește-ne pe Google News




----------------------------------


Alertă de raid aerian în Taiwan după ce China a lansat un satelit în spațiu 
Știri Externe
2024-01-09T13:54:17+02:00

Taiwanul a emis o alertă de raid aerian pe întreaga insulă după ce un satelit chinez a survolat spațiul aerian din sudul său cu câteva zile înainte de alegerile prezidențiale cruciale, scrie BBC.



Utilizatorii de telefoane mobile din întreaga insulă autoguvernată au primit un mesaj prin care erau avertizați să „fie atenți pentru siguranța lor”.
Alerta a subliniat nervozitatea înaintea alegerilor prezidențiale și legislative cruciale de sâmbătă.
China revendică de mult timp Taiwanul ca parte a propriului teritoriu și a fost acuzată că intervine în vot.
Insula autonomă, cu o populație de 23 de milioane de locuitori, este un punct cheie în lupta dintre China și SUA pentru supremația în Asia. Analiștii spun că alegerile vor influența traiectoria relațiilor dintre Beijing și Washington.




Satelitul a fost lansat de la Centrul de lansare a sateliților Xichang din provincia chineză Sichuan, la ora locală 15:03, a declarat Ministerul Apărării din Taiwan. Aproximativ în același timp cu alerta, televiziunea chineză CCTV a anunțat că un satelit numit Einstein Probe a fost lansat cu „succes deplin”.
Ministrul taiwanez de Externe, Joseph Wu, a declarat că lansarea unui satelit deasupra spațiului aerian taiwanez atât de aproape de alegeri este o activitate „la limită”, a relatat agenția de presă Reuters.




„Când o rachetă zboară deschis pe cerul nostru, unele dintre tuburile sau resturile lor cad în această regiune”, a declarat Wu, care se afla la o conferință de presă în momentul în care a fost trimisă alerta.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Acesta este motivul pentru care centrul nostru național de alertă va emite acest tip de alertă. S-a mai întâmplat și înainte”.
Taiwanul a declarat că ministerul său al Apărării urmărește traiectoria satelitului pentru a „alerta și a răspunde în mod corespunzător” la această situație. Satelitul se afla la altitudine mare când a traversat spațiul aerian al Taiwanului, a precizat ministerul.





Presa taiwaneză spune că este pentru prima dată când guvernul său a transmis o alertă de această natură la nivelul întregii insule.
Satelitul va „observa misterioasele fenomene tranzitorii din univers, comparabile cu pâlpâitul artificiilor, cu scopul de a dezvălui aspectele violente și puțin cunoscute ale Cosmosului”, a anunțat marți agenția de presă chineză Xinhua.



Urmărește-ne pe Google News




----------------------------------


Cutremur submarin de magnitudine 6 în Japonia, aproape de zona afectată de seismul de pe 1 ianuarie, soldat cu peste 200 de morți 
Știri Externe
2024-01-09T13:43:36+02:00

Seismul de 6 grade pe scara Richter s-a produs marți, 9 ianuarie, în jurul orei locale 18.00 (11.00, ora României), iar în urma sa nu a fost emisă o alertă de tsunami, relatează AFP, citată de News.ro.



Cutremurul a avut loc la aproximativ 60 de kilometri vest de insula Sado din Marea Japoniei și a fost resimțit într-o parte a zonei de coastă, a anunțat Agenția Meteorologică niponă (JMA). Este voba despre aceeași regiune afectată de cutremurul de 7,5 magnitudine produs pe 1 ianuarie.
#速報 #Japan によると、火曜日にマグニチュード 6.0 の地震が日本を襲った #新潟 #地震 #JapanEarthquake #japan #earthquake pic.twitter.com/xoW6ZF5DH9— 2024 World (@World202496596) January 9, 2024





Cel mai recent bilanț al seismului din prima zi a anului, transmis marți de autorități, indică 202 decese și 102 persoane dispărute.
Seismul de pe 1 ianuarie a afectat Peninsula Noto, zonă unde, în continuare, peste 3.000 de oameni sunt izolați și așteaptă intervenția echipajelor de salvare, care este îngreunată de vremea rea și de drumurile avariate de alunecările de teren.



Urmărește-ne pe Google News




----------------------------------


Avarie majoră în București: 1.000 de blocuri au rămas fără căldură și apă caldă. Când va fi remediată problema 
Știri România
2024-01-09T13:43:10+02:00

O avarie produsă la Magistrala Grivița pe Șoseaua Grozăvești din București a lăsat fără apă caldă și căldură aproximativ 1.000 de blocuri din sectorul 1 și parțial din sectoarele 2, 5 și 6, a anunțat, marți, 9 ianuarie, compania Termoenergetica, potrivit Agerpres și Buletin de București.



Avaria s-a produs pe magistrala Griviţa, pe conducta cu diametrul de 1.000 de milimetri, a transmis compania, precizând că au fost începute „în regim de urgenţă, manevrele de sectorizare, închidere şi golire a conductei, apoi cele de aerisire”. „Ulterior, vor fi efectuate sudurile pentru reparaţia avariei şi încărcarea magistralei”, transmite Termoenergetica. 

Cel mai afectat este sectorul 1, unde circa 600 de blocuri au rămas fără căldură, potrivit sursei citate. Zonele afectate sunt: bd. Dinicu Golescu, Gara de Nord, Calea Griviței, bd. Nicolae Titulescu, Calea Giulești, 1 Mai, bd. Mărășești, bd. Ion Mihalache, Calea Dorobanți, zona Piața Victoriei, cartierul Aviației.




Potrivit unui comunicat al Termoenergetica, în sectorul 2, zonele afectate sunt: şoseaua Ştefan cel Mare şi bulevardul Lacul Tei, în sectorul 5, Calea 13 Septembrie, şoseaua Panduri, Spitalul Municipal, precum şi strada Nicolae Filimon, Calea Griviţei, bulevardul Constructorilor şi complexele studenţeşti „Leu” şi „Regie” din sectorul 6. 
Când va fi remediată problema 
Şeful Termoenergetica, Adrian Teodorescu, a declarat într-o intervenţie la Digi24, că problema poate fi rezolvată până diseară, în cel mai bun scenariu, potrivit News.ro. 







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„A fost identificată, în acest moment echipele intervin, în două, maxim trei ore această avarie va fi remediată, urmând ca până diseară toate punctele termice afectate de această avarie să intre în parametri”, a precizat şeful Termoenergetica.  
„Această magistrală a fost pusă în funcţiune în 1981, vă daţi seama că are o vechime de aproape 43 de ani”, a mai afirmat Teodorescu. 
Anterior, compania estimase că se așteaptă ca problema să fie remediată până miercuri seară. De altfel, pe site-ul oficial încă scrie că „ora estimării punerii în funcțiune” este 23.30, dar 10 ianuarie. 




Avaria ca rețeaua de termoficare are loc chiar în timp ce România este traversată de un val de aer polar, iar meteorologii au anunțat că minimele pot ajunge la -7 grade. 
Sursă foto: buletin.de/bucuresti



Urmărește-ne pe Google News




----------------------------------


Gabriel Attal, un fidel al lui Macron, membru al elitei, cu o ascensiune politică fulminantă, devine cel mai tânăr premier din istoria Franței moderne 
Știri Externe
2024-01-09T13:39:17+02:00

Attal a ajuns în a doua funcție în statul francez după o carieră politică de doar zece ani, în care a trecut pe la socialiști, înainte de a alege tabăra președintelui Macron. El este un tânăr educat, cu origini nobile - din aripa familiei mamei sale - și, nu în ultimul rând, primul șef al guvernului de la Paris care și-a asumat în mod deschis homosexualitatea, scriu Le Monde, The Guardian și BBC.



Președintele francez Emmanuel Macron l-a numit pe ministrul educației Gabriel Attal, în vârstă de 34 de ani, în funcția de prim-ministru. Acesta devine astfel cel mai tânăr premier francez din istoria modernă și totodată primul care și-a asumat în mod deschis homosexualitatea.
Attal, considerat un fidel al președintelui Macron, lucru taxat de opoziția politică, îi va succeda lui Élisabeth Borne, care a demisionat ieri, și se va confrunta cu aceleași probleme – dificultatea de a adopta reforme, în lipsa unei majorități parlamentare, și presiunea extremei drepte.




Remanierea, scrie Le Monde, are loc în contextul în care Macron încearcă să dea un nou impuls celui de-al doilea mandat prezidențial, după un an marcat de crize politice declanșate de contestatele reforme ale sistemului de pensii și ale legilor privind imigrația.
Schimbarea vine de asemenea cu doar cinci luni înainte de alegerile pentru Parlamentul European, în care se așteaptă ca euroscepticii să obțină câștiguri importante, într-un moment de nemulțumire publică cauzată de inflație și migrație, printre altele.




În Franța, sondajele de opinie arată că partidul lui Macron se află în urma partidului liderei de extremă-dreapta Marine Le Pen, cu aproximativ opt până la zece puncte procentuale, înainte de votul din iunie.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Macron i-a urat noului premier succes, subliniind că poate conta „pe energia și angajamentul” lui pentru a pune în plicare proiectele anunțate. 
Felicitat de aliații săi politici, Attal a fost însă imediat luat în primire de liderul celei mai importante alianțe din opoziție, stângistul Jean-Luc Melenchon. 




„Attal revine la postul de purtător de cuvânt”, a spus acesta, cu aluzie la faptul că noul premier, un apropiat al lui Macron, este fost purtător de cuvânt al guvernului. 
Attal retrouve son poste de porte-parole. La fonction de premier ministre disparaît. Le monarque présidentiel gouverne seul avec sa cour. Malheur aux peuples dont les princes sont des enfants.— Jean-Luc Mélenchon (@JLMelenchon) January 9, 2024 
„Funcția de prim-ministru dispare. Monarhul prezidențial domnește singur cu curtea sa. Vai de poporul ai cărui prinți sunt copii”, a scris Melenchon pe X.




O carieră politică fulminantă
Cariera politică a lui Gabriel Attal a fost una relativ scurtă, el ajungând de la un obscur consilier din Ministerul Sănătății la a doua funcție în stat în doar zece ani. Este o traiectorie spectaculoasă, chiar și pentru cineva din mediul privilegiat al lui Attal, pentru care fiecare avansare în carieră pare să fi venit remarcabil de ușor, scrie The Guardian.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În primii ani ai președinției lui Emmanuel Macron, Attal a făcut parte dintr-un grup de tineri bine educați, proveniți din medii bogate, aleși pentru a-l consilia și sprijini pe la fel de tânărul lider francez.




La 29 de ani, el a devenit cel mai tânăr secretar de stat din istoria celei de-a cincea Republici la ministerul Educației.
Din 2020 a fost purtător de cuvânt al guvernului, moment în care a început să fie cunoscut alegătorilor. Iar după realegerea lui Macron, a fost pentru scurt timp ministru al Bugetului și apoi a preluat șefia Educației, în iulie anul trecut.
În acest post, scrie BBC, Attal i-a confirmat președintelui că are ceea ce trebuie, acționând cu o determinare fără menajamente pentru a pune capăt disputei din septembrie privind interzicerea veșmintelor musulmane (abaya) în școli.




A condus o campanie împotriva hărțuirii în școli – căreia i-a fost el însuși o victimă – și a provocat instituțiile de învățământ cu propunerea sa de a încerca introducerea uniformelor școlare.
În tot acest timp, a reușit să contrazică tendința, devenind chiar popular în rândul publicului.
Sondajele de opinie arată că este de departe cel mai admirat membru al guvernului Macron – concurând la același nivel cu principalul inamic al președintelui, naționalista Marine Le Pen și cu tânărul său coleg Jordan Bardella.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


A fost mai întâi membru al Partidului Socialist
Attal este fiul lui Yves Attal, un avocat și producător de film de origine evreiască tunisiană care a murit în 2015, și al lui Marie de Couriss, o cineastă dintr-o familie nobilă, cu origini în Odesa creștin-ortodoxă, dar și în Grecia.
El a crescut la Paris împreună cu cele trei surori mai mici și folosește numele complet Gabriel Attal de Couriss.
Attal a fost educat la École Alsacienne, școala privată cu profil înalt în politică și artă din Paris. După bacalaureat, a studiat la prestigioasa universitate Sciences Po și a obținut un master în afaceri publice.




Potrivit prietenilor, el și-a propus să intre în politică atunci când a participat la o demonstrație împotriva lui Jean-Marie Le Pen, în momentul în care liderul de extremă-dreapta a intrat în turul doi al alegerilor prezidențiale, împotriva lui Jacques Chirac, în 2002.
Attal s-a înscris în Partidul Socialist în 2006 și a susținut-o pe candidata acestuia la președinție, Ségolène Royal, la alegerile din 2007. El i-a părăsit pe socialiști în 2016, pentru a se alătura start-up-ului politic al lui Macron, dar, scrie Le Monde, se află în prezent undeva la stânga față de colegii săi de partid.
Attal se va confrunta cu exact aceleași probleme precum predecesoarea sa.
Acestea sunt: o opoziție a extremiștilor de dreapta, care este în creștere în popularitate și care pare că va câștiga cu ușurință alegerile europene din iunie, o Adunare Națională fără o majoritate guvernamentală și un președinte care pare incapabil să definească ce vrea să realizeze cu cel de-al doilea mandat, scrie BBC.
În plus, noul prim-ministru va avea o problemă proprie – aceea de a-și stabili autoritatea asupra unor politicieni grei din partid precum Gérald Darmanin și Bruno Le Maire.



Urmărește-ne pe Google News




----------------------------------


Șefii din Poliție demiși de Predoiu după fuga lui Cherecheș din țară sunt încă în sistem, reclamă chiar ministrul 
Știri România
2024-01-09T13:28:19+02:00

Șefii de la Poliția de Frontieră și de la Poliția Maramureș, demiși de ministrul de interne Predoiu după ce fostul primar din Baia Mare, Cătălin Cherecheș, a fugit din țară, deși se afla sub control judiciar, încă lucrează la stat, fiind mutați pe alte funcții. Întrebat despre această situație, ministrul a afirmat, la Euronews, că sunt la adăpost din cauza statului și regimului juridic al acestor funcții.



Mihai Gherman, fostul șef al IPJ Maramureș criticat de ministrul de Interne pentru că și-a luat concediu în perioada în care Cherecheș a fugit din țară cu buletinul unei rude, a devenit adjunct la IPJ Vaslui, după ce a fost demis.
Victor Ivașcu, demis din funcția de șef al Poliției de Frontieră, se află la dispoziția ministrului de Interne și așteaptă să i se traseze noi sarcini tot în cadrul structurii din care face parte. Un fost șef al Direcției de Protecție Internă Maramureș s-a pensionat, amintește Euronews, citând informații apărute în presă.




Întrebat luni, 8 ianuarie, despre această chestiune, Predoiu a spus că situația este generalizată în întreg sistemul public din cauza statutului și a regimului juridic al acestor funcții. 
„Ați ridicat o temă foarte importantă: Care este statutul și regimul juridic al acestor funcții, nu numai în sistemul Ministerului Afacerilor Interne, în general în sistemul public din România”, a spus Predoiu, la Euronews.
„Ce și câtă putere are un ministru să ia rapid măsuri drastice, mai puțin drastice sau uneori să nu aibă nici o putere să ia vreo măsură. Deci, există o discuție legată și de statutul juridic și de regimul juridic al acestor funcții și al persoanelor care le ocupă”, a continuat ministrul de Interne.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cazul Cherecheș 
Cu câteva ore înainte să fie condamnat definitiv la cinci ani de închisoare, pe 24 noiembrie, Cătălin Cherecheș a fugit din țară, deși se afla sub control judiciar. El a intrat în Ungaria pe la vama Petea, din județul Satu Mare, cu cartea de identitate a unui văr. În prezent, acesta se află într-o închisoare din Germania, așteptând decizia privind extrădarea sa în România. 



Urmărește-ne pe Google News




----------------------------------


Grevă japoneză în 6 județe a liceenilor pentru tăierea transportului. Elevii cer și demisia ministrului Ligia Deca 
Știri România
2024-01-09T13:24:00+02:00

Asociaţia Vâlceană a Elevilor, Asociaţia Elevilor din Constanţa, Asociaţia Elevilor din Bucureşti şi Ilfov, Asociaţia Elevilor din Bacău, Asociaţia Elevilor din Maramureş şi Asociaţia Elevilor din Timiş au transmis, marţi, 9 ianuarie, că timp de o săptămână, până pe 15 ianuarie, liceenii sunt în grevă japoneză în semn de protest faţă de tăierea transportului.



„Astăzi, 9 ianuarie, elevii din multiple licee din 6 judeţe ale ţării au pornit o grevă japoneză faţă de tăierea transportului elevilor din 19 judeţe de către Ministerul Educaţiei. Astfel, elevii vor purta în următoarea săptămână, pe durata orelor de curs, la braţ, o banderolă albă, pentru a protesta faţă de batjocura care li se aduce de către Minister, atât lor, cât şi operatorilor de transport”, se arată în comunicatul preluat de news.ro.
Aceștia susțin că, în urma protestului organizat de asociaţiile de elevi, Ministerul Educaţiei a spus că nu va revoca Hotărârea de Guvern nr. 1337 care blochează gratuitatea elevilor la transport și au cerut demisia ministrului.




„În acest sens, asociaţiile de elevi vor continua cu acţiuni începând o grevă japoneză şi vor acţiona în instanţă hotărârea respectivă. Solicităm demisia de urgenţă a ministrului Ligia Deca! Transportul sau demisia! Îndemnăm toţi elevii care nu primesc transport în urma hotărârilor Guvernului, precum şi elevii ce doresc să fie solidari cu colegii lor, să poarte în această săptămână o banderolă albă la mână!”, se mai arată în comunicat.
Conducerea Federaţiei Operatorilor Români de Transport a anunțat că elevii din 19 judeţe rămân fără transport gratuit din 8 ianuarie şi că trebuie să-și plătească singuri contravaloarea abonamentelor, din cauza unei hotărâri de Guvern.



Urmărește-ne pe Google News




----------------------------------


Apa îmbuteliată conține mii de particule de plastic atât de mici, încât pot invada celulele organismului, arată un nou studiu 
Știri Externe
2024-01-09T13:02:26+02:00

Nanoplasticele descoperite în apă în număr foarte mare reprezintă cel mai periculos tip de poluare cu plastic pentru sănătatea umană, pentru că pot invada celulele individuale și țesuturile din organele principale, putând întrerupe procesele celulare și perturba sistemul endocrin, spun cercetătorii, citați de CNN.



Apa îmbuteliată vândută în magazine conține de zece până la o sută de ori mai multe nanoparticule de plastic decât se estimase anterior, arată un nou studiu al cercetătorilor de la Columbia University.
Nanoparticulele sunt atât de mici, încât pot migra prin țesutul tractului digestiv sau prin plămâni în fluxul sangvin, împrăștiind substanțe chimice potențial nocive în tot corpul și în celulele organismului, spun experții.
În analiza publicată în Proceedings of the National Academy of Sciences, un jurnal științific, cercetătorii au folosit o nouă tehnologie care le-a permis să vadă, să numere și să analizeze structura chimică a nanoparticulelor din apa îmbuteliată furnizată de trei branduri diferite din SUA.




Într-un studiu anterior din 2018, cercetătorii de la State University of New York at Fredonia descoperiseră în jur de 300 de particule de plastic în fiecare litru de apă îmbuteliată.
Acum, noul studiu a descoperit că un litru de apă conține o medie de 240.000 de particule de plastic provenite de la șapte tipuri diferite de plastic – 90% nanoplastice, iar restul microplastice.
Microplasticele sunt fragmente de polimeri care pot avea dimensiuni cuprinse între 5 milimetri și un micrometru. Toate particulele care au sub un micrometru intră în categoria nanoplastice.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cel mai periculos tip de poluare
Potrivit experților, nanoplasticele reprezintă cel mai periculos tip de poluare cu plastic pentru sănătatea umană.
Și asta pentru că particulele minuscule pot invada celulele individuale și țesuturile din organele principale, putând întrerupe procesele celulare și perturba sistemul endocrin cu diferite substanțe chimice precum bisfenolii, ftalații, substanțele ignifuge, substanțele per- și polifluorurate sau PFAS, precum și metalele grele.
„Toate aceste substanțe chimice sunt utilizate în fabricarea plasticului, astfel încât, dacă un plastic ajunge în noi, acesta transportă cu el aceste substanțe chimice. Și pentru că temperatura corpului este mai ridicată decât cea exterioară, aceste substanțe chimice vor migra din acel plastic și vor ajunge în corpul nostru”, a explicat Sherri Mason, directoare de sustenabilitate la Penn State Behrend, care a fost implicată în studiul din 2018.




„Substanțele chimice pot fi transportate în ficat, în rinichi și în creier și chiar pot traversa granița placentară și ajunge în copilul nenăscut”, a explicat ea.
Noua tehnică de identificare a particulelor de plastic din apă oferă cercetătorilor posibilitatea de a înțelege mai bine riscurile potențiale pentru sănătatea umană, a declarat pentru CNN Jane Houlihan, reprezentanta unei alianțe de organizații nonprofit, oameni de știință și donatori angajați în reducerea expunerii bebelușilor la substanțe chimice neurotoxice.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Bebelușii și copiii mici se pot confrunta cu cele mai mari riscuri, deoarece creierii și corpurile lor în curs de dezvoltare sunt adesea mai vulnerabile la impactul expunerilor toxice”, a explicat Houlihan, care nu a fost implicată în studiu.
De unde provin particulele de plastic din apa îmbuteliată?
În eșantioanele de apă, studiul a identificat șapte tipuri de plastic: poliamidă, polipropilenă, polietilenă, polimetilmetacrilat, policlorură de vinil, polistiren și polietilen tereftalat, scrie CNN.




„Bazându-ne pe alte studii, ne așteptam ca majoritatea microplasticelor din apa îmbuteliată să provină din scurgeri ale sticlei de plastic în sine, care este de obicei fabricată din plastic PET (polietilen tereftalat)”, a declarat autoarea principală a cercetării, Naixin Qian, doctorandă în chimie la Universitatea Columbia.
„Cu toate acestea, am descoperit că, de fapt, într-o sticlă de apă există mai multe tipuri diverse de plastic și că diferitele tipuri de plastic au distribuții de dimensiuni diferite”, a spus cercetătoarea. „Particulele de PET erau mai mari, în timp ce altele aveau până la 200 de nanometri, ceea ce este mult, mult mai mic”, a explicat ea.




Studiile au descoperit că particulele de plastic PET se pot rupe prin deschiderea și închiderea repetată a capacului sticlei, prin strivirea sticlei sau prin supunerea acesteia la căldură.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Asociația Internațională a Apei Îmbuteliate din SUA a pus deocamdată sub semnul întrebării unele dintre concluziile studiului, scrie CNN.
„Această nouă metodă (a cercetării) trebuie să fie revizuită pe deplin de comunitatea științifică. De asemenea, trebuie să se facă mai multe cercetări pentru a dezvolta metode standardizate de măsurare și cuantificare a nanoplasticelor din mediul nostru”, a declarat un purtător de cuvânt al asociației pentru CNN.




„În prezent, există atât o lipsă de metode standardizate, cât și de un consens științific cu privire la impactul potențial al nano- și microparticulelor de plastic asupra sănătății. Prin urmare, relatările mass-media despre aceste particule din apa potabilă nu fac altceva decât să sperie inutil consumatorii”, a mai spus oficialul.
Ce mai trebuie să stabilească cercetările
În vreme ce nanoplasticele pot fi identificate și clasificate, rămân în continuare multe întrebări.




De exemplu, dacă nanoplasticele din apa îmbuteliată nu provin din sticlă, cum au ajuns acolo? Echipa de la Columbia investighează o ipoteză conform căreia o parte din nanoplastice ar putea proveni din apa de la sursă, poate contaminată de o anumită parte a procesului de fabricație.
O altă întrebare importantă: ce apă are mai puține nanoplastice și reziduuri chimice, apa îmbuteliată sau apa de la robinet?
„Mai multe studii au observat niveluri mai scăzute de microplastice în apa de la robinet. Prin urmare, este plauzibil să ne așteptăm și la niveluri mai scăzute de nanoplastice în apa de la robinet, având în vedere sursele lor comune”, a declarat Yan.
O altă întrebare: ce se întâmplă odată ce polimerul de plastic și substanțele chimice care perturbă sistemul endocrinologic intră în celulele organismului?
„Știm că aceste microparticule pătrund în organism și știm că procente și mai mari de nanoparticule mai mici pătrund în celule, dar nu știm cu exactitate unde se duc în celulă sau ce fac”, a explicat coautoarea studiului, Phoebe Stapleton, profesoară asociată de farmacologie și toxicologie la Facultatea de Farmacie Ernest Mario a Universității Rutgers din Piscataway, New Jersey.



Urmărește-ne pe Google News




----------------------------------


Clujean amendat cu 15.000 de lei după ce și-a abandonat câinele în fața casei. VIDEO 
Știri România
2024-01-09T12:46:41+02:00

Un bărbat din orașul Gherla, județul Cluj, a fost amendat după ce și-a abandonat câinele în fața casei. Animalul a scheunat câteva ore la poartă, stârnind atenția trecătorilor care l-au filmat și l-au postat pe rețelele sociale, potrivit site-ului local Gherla Info.



Incidentul a avut loc duminică, 7 ianuarie, pe strada Gării din Gherla. O tânără care trecea prin zonă a încercat să ia legătura cu stăpânul, însă acesta i-a răspuns că nu-i mai trebuie câinele.
Imagini cu patrupedul lăsat la poarta casei au ajuns pe rețelele sociale și s-au viralizat rapid. Imaginile au ajuns și în atenția Poliției Animalelor, care s-a sesizat pe acest caz. În aceeași zi, câinele a fost adoptat de o femeie care locuiește în zonă.



„La data de 7 ianuarie, polițiștii Biroului pentru Protectia Animalelor s-au sesizat din oficiu, în urma unor informații apărute în mediul online și s-au deplasat la fața locului. Din verificările efectuate la acea locație a rezultat că exemplarul canin a fost adoptat de o femeie, aflându-se în afara pericolului”, a transmis IPJ Cluj, pentru Monitorul de Cluj.




Polițiștii au identificat proprietarul animalului, un bărbat de 29 de ani, din municipiul Gherla.
Acesta a fost sancționat contravențional cu amendă în valoare de 15.000 de lei, „pentru lipsă sterilizare, lipsă microcipare și abandon”, au precizat reprezentanții IPJ Cluj.



Urmărește-ne pe Google News




----------------------------------


Cum schimbi furnizorul de energie electrică în 2024 
Ştiri
2024-01-09T12:38:00+02:00

Prețurile fluctuante la energia electrică din ultima perioadă i-au făcut pe mulți să se gândească la modalități de a face economie.




Cuprins:
Cum afli care este cea mai bună oferă de pe piață la energie electricăCum poți schimba furnizorul de energie electrică în 2024Platforma online de schimbare a furnizoruluiLa ce să fii atent la schimbarea furnizorului de energie electricăPreţuri plafonate la energie electrică până în 2025
Când te gândești să reduci consumul energetic în propria locuință, unul dintre primele lucruri pe care ai putea să le faci este să schimbi furnizorul în încercarea de a găsi un tarif mai bun.
Acest proces poate părea unul complicat la prima vedere și asta pentru că te gândești că trebuie să îți rezervi timp să analizezi în parte oferta fiecărui furnizor de energie electrică pentru a o putea alege pe cea mai potrivită pentru tine.
În realitate, însă, procedura de schimbare a furnizorului de electricitate este una cât se poate de simplă deoarece pe piața din țara noastră au apărut o serie de comparatoare de energie care îți ușurează sarcina.




Cum afli care este cea mai bună oferă de pe piață la energie electrică

Dacă te numeri printre consumatorii nemulțumiți din cauza calității serviciilor ori din pricina facturii prea mari la energie electrică și vrei să schimbi furnizorul trebuie să știi câteva aspecte importante legate de această procedură.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Piața de energie electrică pentru clienții casnici s-a liberalizat începând cu data de 1 ianuarie 2021. Aceasta reprezintă o nouă oportunitate pentru consumatorii casnici de electricitate în sensul că își pot alege furnizorul preferat și să încheie cu acesta un contract de furnizare pentru unul sau mai multe locuri de consum.
Procedura de schimbare a furnizorului de energie electrică este mult mai simplă comparativ cu anii trecuți ca urmare a implementării Ordinului nr. 234/2019 emis de Autoritatea Naţională de Reglementare în domeniul Energiei (ANRE).




De asemenea, procedura este gratuită, se poate face în orice moment, chiar dacă actualul contract este nou, și se poate face online sau la ghişeu. În plus, nu implică modificări de ordin tehnic, iar în derularea procesului de schimbare a furnizorului nu există risc de deconectare.
Dacă vrei să vezi care este cel mai bun preț de pe piața liberalizată va trebui în primul rând să compari ofertele de pe piață și o poți face cu ajutorul comparatorului de tarife de pe site-ul oficiale ANRE.




Cum poți schimba furnizorul de energie electrică în 2024
Pentru schimbarea furnizorului, clientul are dreptul de a denunţa unilateral contractul de furnizare, cu respectarea condiţiilor contractuale.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Odată ce ți-ai ales noul furnizor de electricitate va trebui să iei legătura cu acesta și să-l anunți că dorești să devii clientul său. Apoi, reprezentatul companiei respective îți va cere câteva informații și documente pentru a putea întocmi contractul.
În ceea ce privește documentele solicitate, va trebui să prezinți o copie după buletin, ultima factură de energie electrică și contractul de proprietate al casei. După ce ai trimis actele, furnizorul are la dispoziție 5 zile pentru a reveni cu confirmarea schimbării. Odată ce ai inițiat cererea, iar noul tău furnizor ți-a răspuns, procesul de contractare poate dura cel mult 21 de zile.




Platforma online de schimbare a furnizorului
De la finalul anului 2022, ANRE a lansat posf.ro, platforma online de schimbare a furnizorului de energie electrică și de gaze naturale la nivel național. Aceasta va permite clientului final de energie electrică/gaze naturale să aleagă din comparator ofertele de contracte de furnizare pe care le consideră potrivite, să transmită furnizorului toate informaţiile şi documentele necesare contractării şi să schimbe furnizorul în cel mult 24 de ore de la încheierea noului contractului sau de la data dorită.




Deocamdată, până la încărcarea şi validarea tuturor datelor de către operatorii de rețea și furnizori, clienții finali au acces în POSF la următoarele funcții:



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



Înregistrare/Autentificare utilizator;


Completare date de identificare; 


Asociere locuri de consum și vizualizarea datelor aferente contractelor de furnizare încărcate în POSF;
Vizualizare oferte tip în comparatorul de oferte.

Vezi și: Cât costă un metru cub de gaz în 2023
La ce să fii atent la schimbarea furnizorului de energie electrică





Înainte de a semna noul contract trebuie să fi atent la o serie de aspecte importante pentru a nu fi păcălit. Iată care sunt acestea:

prețul energiei electrice, fix sau variabil, inclus în prețul de furnizare;
facturarea unei componente fixe stabilită în lei/zi sau lei/lună;
perioada pentru care urmează a se aplica prețul menționat în ofertă;
perioada pentru care urmează a se încheia respectivul contract;
comisioane de încetare a contractului înainte de ajungerea la termen a acestuia;
termenele, modalitățile și condițiile privind plata facturilor;
modalități de transmitere a facturii și a documentelor anexate acesteia;
drepturile și obligațiile părților;
condițiile privind reînnoirea/prelungirea/rezilierea/denunțarea unilaterală anticipată a contractului de furnizare;
garanțiile solicitate, după caz.





Preţuri plafonate la energie electrică până în 2025
Preşedintele Klaus Iohannis a promulgat, la 13 decembrie 2022, legea privind „măsurile aplicabile clienţilor finali din piaţa de energie electrică şi gaze naturale”.
Astfel, prețurile plafonate în perioada 1 ianuarie 2023 – 31 martie 2025 la energie electrică sunt următoarele: 

0,68 lei/kWh pentru cei care consumă sub 100 kWh pe lună;


0,8 lei/kWh pentru cei care consumă sub 255 kWh pe lună;


1,3 lei/kWh pentru cei care consumă peste plafon.

Vezi și: Cum schimbi furnizorul de gaze naturale în 2024



Urmărește-ne pe Google News




----------------------------------


Noi probleme găsite la avioanele Boeing 737 MAX 9, după incidentul cu avionul companiei Alaska Airlines 
Știri Externe
2024-01-09T12:10:30+02:00

În timpul inspecțiilor la Boeing 737 Max 9 au fost descoperite șuruburi slăbite, care necesită „strângere suplimentară", a anunțat compania United Airlines, care a făcut aceste verificări după ce o secțiune a fuselajului a căzut vineri de pe un 737 Max 9 al Alaska Airlines, relatează BBC.



„De când am început inspecțiile preliminare sâmbătă, am găsit cazuri care par să aibă legătură cu probleme de instalare în fișa ușii – de exemplu, șuruburi care aveau nevoie de o strângere suplimentară”, a transmis United Airlines. 
Un anunț similar a fost făcut anterior și de Alaska Airlines, care a transmis că în urma verificărilor ulterioare a descoperit „unele elemente de feronerie slăbite” la unele Max 9.
Administrația Federală a Aviației (FAA), care reglementează transportul aerian în SUA, a reținut la sol 171 de avioane de același tip.




Bușonul ușii este o bucată de fuselaj, cu o fereastră, care umple spațiul în care s-ar afla o ieșire de urgență în anumite configurații. Această parte a avionului Alaska Airlines a fost cea care a căzut în timpul zborului deasupra statului american Oregon, aterizând în cele din urmă în grădina unui profesor.
Avionul a efectuat o aterizare de urgență, dar niciunul dintre pasageri sau dintre membrii echipajului nu a fost rănit grav.



Urmărește-ne pe Google News




----------------------------------


Predoiu, despre condițiile Schengen refuzate de Bulgaria: Cu tot respectul, președintele lor nu a fost la negocieri 
Știri România
2024-01-09T12:06:21+02:00

Ministrul de Interne, Cătălin Predoiu, a declarat luni, 8 ianuarie, la Euronews România, că omologul bulgar a acceptat condițiile puse de Austria pentru Air Schengen, în timp ce președintele Rumen Radev, care a spus că ce a cerut Viena este inacceptabil, nu a stat la masa negocierilor.



„Cu tot respectul pentru declarația președintelui și pentru președintele bulgar, dar dânsul n-a fost la masa de negociere. Eu, la masa de negociere, am văzut ministrul bulgar, care a considerat acceptabile aceste soluții”, a spus Cătălin Predoiu, potrivit transcriptului furnizat de MAI.
El a precizat că ministrul de Interne de la Sofia a fost cel care a negociat cu partea austriacă, mai precis cu omologul Gerhard Karner.
Predoiu a mai afirmat că dacă România nu accepta să intre doar aerian și maritim în Schengen, alternativa era să nu intre deloc în spațiul de liberă circulație.




„Deci, la o analiză dură așa cum trebuie făcută, dacă vrei să rămâi în contact cu realitatea, practic alternativa ar fi fost, pentru noi, cu toate frontierele în afară sau cu două frontiere înăuntru și perspectiva, scris în decizie, de a discuta frontiera terestră în 2024“, a punctat demnitarul.
Bulgaria și România, în Schengen aerian și maritim din martie 2024
Consiliul Uniunii Europene a votat în seara de 30 decembrie 2023, în unanimitate, admiterea României și a Bulgariei în spațiul Schengen în martie 2024, cu frontierele aeriene și maritime. Nu există deocamdată un calendar pentru accederea și cu granițele terestre.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Austria a pus trei condiții principale pentru Air Schengen: întărirea în continuare a securității la frontierele externe ale Uniunii Europene, creșterea controalelor la frontierele România-Bulgaria și Ungaria-România și acceptarea de către Bulgaria și România a imigranților aflați în Austria, mai ales afgani și sirieni.
Comisia Europeană a precizat că discuțiile pentru eliminarea controalelor la frontierele terestre vor continua anul viitor și că o decizie va fi luată într-un interval de timp rezonabil, iar surse guvernamentale au spus pentru Libertatea că accederea în Schengen terestru nu va avea loc mai devreme de 2025.



Urmărește-ne pe Google News




----------------------------------


Ecuadorul declară stare de urgenţă după evadarea lui Fito, cel mai periculos infractor din țară 
Știri Externe
2024-01-09T12:02:53+02:00

Preşedintele Ecuadorului, Daniel Noboa, a declarat luni, 8 ianuarie, stare de urgenţă pentru 60 de zile, la o zi după ce cel mai periculos infractor din ţară a dispărut din închisoarea de maximă securitate unde era deţinut, informează Reuters.



„Tocmai am semnat un decret de stare de urgenţă pentru ca Forţele Armate să aibă tot sprijinul politic şi legal pentru acţiunile lor”, a declarat Noboa.
„Vremea a trecut când condamnaţii pentru trafic de droguri, asasinii şi crima organizată dictau guvernului ce să facă”, a adăugat președintele.
Agenţia penitenciarelor din Ecuador a anunţat că au avut loc „incidente” luni în şase închisori supraaglomerate ale ţării, unde confruntările dintre bandele rivale sunt frecvente şi au făcut peste 400 de morţi printre deţinuţi începând din 2021.




În contextul stării de urgență, armata este autorizată să desfăşoare militari pe străzi şi în închisori, stabilind în acelaşi timp restricţie de circulaţie pe timpul nopţii la nivel naţional.
Guvernele anterioare au recurs în ultimii ani la stări de urgenţă în eforturile de a creşte securitatea, dar fără rezultate majore, notează Reuters.
Adolfo Macias, poreclit „Fito”, liderul bandei criminale Los Choneros, a dispărut duminică, 7 ianuarie, din închisoarea Guayaquil, unde executa o pedeapsă de 34 de ani.




Pe numele lui au fost efectuate 14 proceduri judiciare pentru diferite infracțiuni, inclusiv tâlhărie, crimă organizată, deținere de arme și omor, care împreună au însumat pedeapsa maximă de 34 de ani de închisoare, dintre care a executat 12.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Choneros este o organizaţie criminală acuzată, printre altele, de extorcare, crimă şi trafic de droguri. Organizaţia este acuzată, de asemenea, că ar controla principalele închisori din ţară.



Urmărește-ne pe Google News




----------------------------------


Hamas folosește arme nord-coreene în războiul cu Israel, afirmă agenția de spionaj de la Seul 
Știri Externe
2024-01-09T11:29:01+02:00

Serviciul Național de Informații din Coreea de Sud (NIS) a confirmat, într-un răspuns pentru CNN, informații transmise anterior de postul de televiziune Voice of America, finanțat de guvernul SUA, potrivit cărora Hamas a folosit un lansator de grenade propulsate de rachete F-7, fabricat în Coreea de Nord.



Agenția de spionaj a Seulului a precizat că într-o imagine din raportul Voice of America, publicată pentru prima dată de serviciul său din Coreea, apare partea centrală a unei rachete folosite în F-7.
De asemenea, NIS a transmis că „colectează și acumulează dovezi concrete privind amploarea și momentul în care Coreea de Nord a furnizat arme către Hamas”.
Lansatorul F-7 este echivalentul lansatoarelor de grenade sovietice/rusești RPG-7 și al celor chinezești de tip 69-1, conform Small Arms Survey.




Informațiile publicate de Voice of America nu sunt primele care fac legătura între armamentul nord-coreean și Hamas. În octombrie 2023, un oficial de rang înalt din cadrul Statului-Major Interarme al Coreei de Sud a declarat că are dovezi că Phenianul exportă lansatoare de grenade propulsate de rachete și, posibil, alte arme, direct sau indirect către grupul militant islamist.
Oficialul sud-coreean a afirmat, totodată, că, probabil, cooperarea dintre Coreea de Nord și Hamas se extinde și la nivelul doctrinei tactice și de instruire.




De altfel, analiștii spun că, în ciuda sancțiunilor internaționale, Phenianul este un important exportator ilicit de arme de calibru mic și armament ușor.
În urmă cu o săptămână, Statele Unite au afirmat că Rusia folosește rachete fabricate în Coreea de Nord în războiul din Ucraina.
Fotografie cu caracter ilustrativ: Hepta



Urmărește-ne pe Google News




----------------------------------


Cum schimbi furnizorul de gaze naturale în 2024 
Ştiri
2024-01-09T11:27:00+02:00

Până în urmă cu doi ani, piața de gaze naturale din țara noastră era dominată de câteva companii mari, care se ocupau atât de distribuirea, cât și de furnizarea gazelor naturale către clienții finali. După cum se știe, în momentul în care există un monopol asupra pieței, consumatorul final nu are prea multe drepturi, motiv pentru care pot apărea uneori probleme. Din fericire, piața de gaze naturale a fost liberalizată la 1 iulie 2020, conform prevederilor europene în vigoare.




Cuprins:
Cum alegi cea mai bună ofertă de gaze de pe piața liberalizatăCum schimbi furnizorul de gaze naturale în 2024Ce acte ai nevoie pentru a schimba furnizorul de gaze naturalePlatforma online de schimbare a furnizorului 
Aceasta a reprezentat și reprezintă o nouă oportunitate pentru consumatorii casnici de gaze în sensul că își pot alege furnizorul și să încheie cu acesta un contract de furnizare pentru unul sau mai multe locuri de consum.
Procedura de schimbare a furnizorului este în momentul de față mult mai simplă, ca urmare a implementării Ordinului nr. 234 emis în 2019 de către Autoritatea Naţională de Reglementare în domeniul Energiei (ANRE). Cu toate acestea, chiar și acum există destui români care au încă multe nelămuriri în această privință.




Dacă te numeri printre consumatorii nemulțumiți din cauza calității serviciilor ori din pricina facturii prea mari și vrei să schimbi furnizorul, trebuie să știi câteva aspecte importante legate de acesată procedură.
Cum alegi cea mai bună ofertă de gaze de pe piața liberalizată
Odată cu deschiderea totală către concurenţă a pieţei de gaze naturale a fost implementat cadrul legal care permite tuturor consumatorilor, indiferent de natura consumului (casnic sau noncasnic), să uzeze de dreptul de eligibilitate.




Astfel, orice client final poate să treacă de la furnizarea în regim reglementat (la preţul final reglementat şi în baza contractului-cadru de furnizare aprobate de ANRE), la furnizarea în regim concurenţial (la preţul de furnizare şi în condiţiile comerciale stabilite între furnizor şi clientul final de gaze naturale).



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Înainte de a demara procedura este esențial să studiezi ofertele existente pe piața de gaze naturale după liberalizare pentru a o găsi pe cea mai potrivită pentru tine.




Nu ai altceva de făcut decât să accesezi site-ului oficial ANRE. Trebuie să fii atent pentru că este foarte posibil ca actuala ta ofertă să fie bună, însă asta nu înseamnă și că este cea mai bună de pe piață.
După ce ai studiat cu atenție oferta, alege trei posibili furnizori, apoi fă o simulare să vezi cum ar arăta noua ofertă, evident în funcție de nevoile tale, adică de dimensiunile proprietății. Doar așa vei putea alege oferta care ți se potrivește cel mai bine.
Cum schimbi furnizorul de gaze naturale în 2024




Toţi clienţii finali au dreptul să-şi schimbe furnizorul, bineînțeles cu respectarea condiţiilor contractuale, în termen de 21 de zile de la data solicitării.
Procesul de schimbare este gratuit, fiind interzisă perceperea oricăror taxe sau tarife legate de parcurgerea acestuia. Schimbarea furnizorului de gaze naturale nu implică modificări de ordin tehnic. Iată care sunt paşii pe care trebuie să-i urmezi:

În scopul încheierii unui nou contract de furnizare a gazelor naturale trebuie să iei legătura cu unul dintre furnizorii de gaze naturale din lista publicată pe site-ul ANRE şi să negociezi condiţiile comerciale şi preţul de furnizare. Sau poți să accepţi o ofertă-tip publicată de către furnizorul ales;
După ce stabilești de comun acord cu furnizorul clauzele contractuale, inclusiv preţul de furnizare, va trebui să închei cu acesta contractul de furnizare a gazelor naturale. Acesta va trebuie să conțină termenul necesar denunţării unilaterale, în vederea rezilierii contractului încheiat cu furnizorul actual;
Noul furnizor va notifica în scris actualului furnizor în legătură cu intenţia ta de a rezilia contractul de furnizare încheiat cu acesta, respectând termenul şi condiţiile de denunţare unilaterală prevăzute în respectivul contract.








Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Dacă ești un client casnic care denunţă unilateral un contract de furnizare în regim reglementat, trebuie să știi că, în conformitate cu clauzele contractuale, denunţarea va deveni efectivă sub condiţia achitării tuturor obligaţiilor de plată, cu excepția celor care fac obiectul unor litigii aflate pe rolul instanţelor de judecată.
În același timp, responsabilitatea stabilirii indexului contorului corespunzător datei schimbării furnizorului revine operatorului sistemului la care este racordat locul actual de consum. Acesta convine şi consemnează, împreună cu furnizorul actual, respectiv cu noul furnizor, indexul contorului tău din ziua în care noul furnizor va începe să-ți vândă gaze naturale.




În cel mult 42 de zile de la data schimbării furnizorului, vechiul furnizor este obligat să-ți transmită o factură cu decontul final de lichidare a tuturor obligaţiilor de plată, iar tu va trebui să achiţi contravaloarea acestei facturi până la termenul scadent.
Vezi şi cum schimbi furnizorul de energie electrică în 2024!
Ce acte ai nevoie pentru a schimba furnizorul de gaze naturale
Pentru a schimba furnizorul de gaze naturale vei avea nevoie de doar două documente pentru a putea finaliza procesul, și anume:







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



Actul de identitate – o copie a buletinului sau cărții tale de identitate;
Factura la gaz – o copie după cea mai recentă factură la gaz pentru a extrage informațiile necesare.

Notă: Guvernul României a aprobat ca, începând cu data de 1 aprilie 2022 și până la 31 martie 2025, prețurile finale la gaze și la energie electrică să fie plafonate, conform cu noul plafon aprobat de Autoritatea Națională de Reglementare în Domeniul Energiei (ANRE) și publicat în Monitorul Oficial, conform Ordonanței de Urgență nr. 59/2022. Așadar, pentru clienții casnici, prețul gazului natural este de 0,31 lei/kWh (TVA inclusă), în timp ce pentru clienții non-casnici, prețul este de 0,37 lei/kWh (TVA inclusă). Preţul kWh din contractul încheiat cu un furnizor va fi diferit de preţul plafonat de guvern al kWh.




Platforma online de schimbare a furnizorului 
De la finalul anului 2022, ANRE a lansat posf.ro, platforma online de schimbare a furnizorului de energie electrică și de gaze naturale la nivel național. Aceasta va permite clientului final de energie electrică/gaze naturale să aleagă din comparator ofertele de contracte de furnizare pe care le consideră potrivite, să transmită furnizorului toate informaţiile şi documentele necesare contractării şi să schimbe furnizorul în cel mult 24 de ore de la încheierea noului contractului sau de la data dorită. 
Deocamdată, până la încărcarea şi validarea tuturor datelor de către operatorii de rețea și furnizori, clienții finali au acces în POSF la următoarele funcții:

Înregistrare/Autentificare utilizator;
Completare date de identificare;
Asociere locuri de consum și vizualizarea datelor aferente contractelor de furnizare încărcate în POSF;
Vizualizare oferte tip în comparatorul de oferte.

Vezi şi cum citeşti corect factura de gaze naturale!



Urmărește-ne pe Google News




----------------------------------


Trenuri anulate și șine rupte din cauza viscolului și a gerului. Călătorii își pot lua banii înapoi, anunță CFR 
Știri România
2024-01-09T11:18:13+02:00

Mai multe trenuri au întârzieri din cauza viscolului și a zăpezii și, în funcție de evoluția fenomenelor meteo, pe raza județelor Galați și Iași pot interveni restricționări în următoarele ore, a anunțat marți, 9 ianuarie, CFR Călători.



De asemenea, în stațiile Vârciorova și Pașcani, circulația este îngreunată în zona macazelor din cauza gerului, iar pe distanța Sihlea – Râmnicu Sărat, șina este ruptă și se circulă pilotat.
„Pe raza regionalei Iași, întârzierile majore și problemele intervenite la infrastructua feroviară au perturbat turnusul garniturilor, ceea ce a condus la imposibilitatea formării trenurilor din graficul de circulație”, a transmis CFR.
În acest context, la care se adaugă problemele generate de temperaturile foarte scăzute care afectează șinele, mai multe trenuri au fost anulate, astfel:





Regio 5551/5550 Pașcani-Târgu Neamț și retur
Regio 6454/6453 Iași-Scânteia și retur
Regio 5471/5472 Bacău-Bicaz-Piatra Neamț
Regio 6502/6501 Iași-Ungheni Prut-Iași
Regio 5462 Piatra Neamț-Bacău și Regio 5461 circulă cuplat cu IR 1858 pe relația Piatra Neamț-Bacău

Cei care au cumpărat bilete la trenurile anulate își vor primi banii înapoi, dacă vor face cerere.
„Pasagerii care au bilete la trenurile afectate pot primi, la cerere, contravaloarea biletelor achiziţionate şi neutilizate (fie pentru întreaga rută, fie pentru distanța neefectuată din ruta respectivă), conform regulamentului de transport pe calea ferată în vigoare”, a mai transmis CFR Călători.



Urmărește-ne pe Google News




----------------------------------


O gravidă din Vaslui a născut acasă după ce ambulanţa chemată în ajutor a rămas blocată în zăpadă 
Știri România
2024-01-09T11:10:18+02:00

O femeie din localitatea vasluiană Măscurei a născut acasă, noaptea trecută, ajutată de o asistentă de la Ambulanță, care a ajuns la ea cu o mașină off-road. Autosanitara trimisă la caz a rămas blocată pe drum din cauza viscolului, astfel că asistenta a ajuns la gravidă cu ajutorul mașinii primarului.



În noaptea de 8 spre 9 ianuarie, femeia, aflată la a patra naștere, era in travaliu, așa că o ambulanță a plecat spre ea. La ieșirea din localitatea Pogana, echipajul Serviciului de Ambulanţă a rămas blocat din cauza viscolului. 
S-a decis trimiterea unei șenilate de la detașamentul Vaslui, dar asistenta SAJ a ajuns mai rapid la gravidă cu o mașină off-road a primarului din comuna Pogana și a asistat nașterea.
„Naşterea era declanşată, iar cadrele medicale au asistat gravida la domiciliu, aceasta născând un băiat sănătos. Au încercat apoi să plece spre spital cu acel utilaj, au ajuns la ambulanţă, între timp ajunsese şi şenilata, dar viscolul puternic nu le-a permis”, a declarat purtătorul de cuvânt al Serviciului de Ambulanţă Vaslui, Dan Ungureanu, citat de News.ro.




Până la urmă, bebelușul a fost transportat la Spitalul din Bârlad în siguranță, iar mama lui a ajuns și ea la spital după câteva ore.
„A fost trimisă o a doua ambulanţă SAJ B2 care a mers cât le-a permis drumul, apoi au mers pe jos peste jumătate de kilometru, au ajuns la prima ambulanţă, au preluat în braţe nou-născutul, au reuşit să ajungă înapoi la a doua ambulanţă şi în final au ajuns la Spitalul Bârlad. În schimb, gravida a rămas în prima ambulanţă cu primul echipaj până când a fost deblocat drumul de utilajele de deszăpezire”, a mai precizat Dan Ungureanu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În total, intervenția a durat opt ore.
Este a doua situaţie în ultimele ore în care o ambulanţă rămâne înzăpezită pe drumurile din Vaslui. Luni seară, o autosanitară a rămas blocată pe un drum din localitatea Vutcani, în timp ce intervenea pentru a prelua o tânără în vârstă de 18 ani, aflată în travaliu. Ambulanţa a reuşit să o preia pe tânără după o intervenţie care a durat patru ore, potrivit SAJ Vaslui.
Sunt probleme în mai multe zone din țară din cauza zăpezii și a viscolului din ultimele ore.




Marți dimineață, se circulă în condiţii de iarnă pe 4 drumuri naționale din zona Moldovei, mai precis în judeţele Vrancea și Vaslui, acolo unde circulația este oprită, a anunțat Centrul InfoTrafic.



Urmărește-ne pe Google News




----------------------------------


Predoiu, despre migranții care vor fi aduși în România ca parte a acordului Air Schengen: Cu cât mai repede, cu atât mai bine 
Știri România
2024-01-09T11:00:02+02:00

Migranții din Afganistan și Siria aflați în Austria pot fi aduși în România în maximum 30 de zile, conform Regulamentului Dublin, a declarat ministrul de Interne Cătălin Predoiu, luni, 8 ianuarie, la Euronews România.




„Regulamentul Dublin prevede 30 de zile, două state nu pot fi oprite să prevadă că între ele procedura se desfășoară în 15 zile. Să știți ceva: cu cât mai repede, cu atât mai bine”, a spus Cătălin Predoiu, potrivit transcriptului furnizat de MAI.
El a precizat că în declaraţia comună pe care Austria a convenit-o cu România și Bulgaria pentru aderarea parţială la Schengen nu este precizat un termen fix și că este în interesul României ca Regulamentul Dublin să fie respectat.




„Poate să fie și un număr de 5, 7 zile și 3 zile, depinde cât de repede se mișcă Polițiile de Frontieră, Polițiile Naționale, pentru că, odată ajuns, și noi avem interesul. Vedeți dumneavoastră, migrarea secundară din România, de exemplu, într-un alt stat terț, nu înseamnă doar o încălcare a legislației acelui stat terț din Schengen, înseamnă și încălcarea legislației noastre. Dacă el primește, de exemplu, drept de azil în România și ignoră legea română și pleacă mai departe, și pentru mine e o știrbire a legislației, a ordinii de drepte. Și am tot interesul să-i aplic legislația română și să îi aplic, de exemplu, o decizie de returnare. Deci, toate aceste măsuri sunt în interes reciproc”, a spus Predoiu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Regulamentul Dublin prevede că prima țară din Uniunea Europeană în care intră un migrant este responsabilă pentru gestionarea cererii sale de azil, iar Predoiu a insistat că România nu acceptă condiţii suplimentare legate de refugiaţii afgani şi sirieni. Mai precis, vom prelua numai migranții pentru care România a fost prima ţară de intrare în UE, aşa cum prevede Regulamentul Dublin.
„Există un interes comun al tuturor țărilor ca Regulamentul Dublin să funcționeze foarte bine, deci nu e nimic în plus față de ceea ce nu există din punct de vedere al practicii de frontieră a autorităților române în acest moment”, a mai punctat Predoiu.




Bulgaria și România, în Schengen aerian și maritim din martie 2024
Consiliul Uniunii Europene a votat în seara de 30 decembrie 2023, în unanimitate, admiterea României și a Bulgariei în spațiul Schengen în martie 2024, cu frontierele aeriene și maritime. Nu există deocamdată un calendar pentru accederea și cu granițele terestre.
Austria a pus trei condiții principale pentru Air Schengen: întărirea în continuare a securității la frontierele externe ale Uniunii Europene, creșterea controalelor la frontierele România-Bulgaria și Ungaria-România și acceptarea de către Bulgaria și România a imigranților aflați în Austria, mai ales afgani și sirieni.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Comisia Europeană a precizat că discuțiile pentru eliminarea controalelor la frontierele terestre vor continua anul viitor și că o decizie va fi luată într-un interval de timp rezonabil, iar surse guvernamentale au spus pentru Libertatea că accederea în Schengen terestru nu va avea loc mai devreme de 2025.



Urmărește-ne pe Google News




----------------------------------


Vreme geroasă în aproape toată țara, până joi dimineață. Cod galben de vânt în opt județe 
Știri România
2024-01-09T10:53:46+02:00

Urmează încă două zile cu temperaturi foarte scăzute în toată țara, anunță Administrația Națională de Meteorologie (ANM), care a emis o informare de ger valabilă de marți, 9 ianuarie, de la ora 10.00, până joi, 11 ianuarie, la aceeași oră. Temperaturile pot scădea noaptea, în estul Transilvaniei, până la -21 de grade Celsius.




Potrivit meteorologilor, vremea va fi „geroasă în noaptea de marți spre miercuri îndeosebi în nord, centru și est (minime termice de până la -21…-20 de grade în estul Transilvaniei), iar în noaptea de miercuri spre joi mai ales în est și centru (minime termice de până la -16…-15 grade în estul Transilvaniei)”.
Cod galben de vânt în sud-est
În același timp, opt județe din sud-estul țării se află marți, între orele 10.00 și 23.00, sub cod galben de intensificări ale vântului.




Concret, „în sudul Moldovei, Dobrogea și jumătatea de est a Munteniei, vântul va avea intensificări cu rafale în general de 55…70 km/h și vor fi perioade în care acesta va fi asociat cu ninsori slabe”, precizează ANM.
Codul galben de vânt este valabil marți, 9 ianuarie, între orele 10.00 și 23.00. Foto: meteoromania.ro




Vreme rece și în București
Meteorologii au emis și o prognoză specială pentru Capitală, pentru perioada 9 ianuarie, ora 10 – 11 ianuarie, ora 10.
În prima zi a intervalului, temperaturile maxime vor fi negative în București, ajungând până la -3…-2 grade, în timp ce minimele vor atinge -7…-6 grade. Sunt așteptate și ninsori slabe, iar vântul va sufla cu rafale de 40…45 km/h, ceea ce va amplifica senzația de frig.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Vremea se va menține rece în Capitală și în a doua zi a intervalului de prognoză. Cerul va fi mai mult senin, temperatura maximă va fi de 2…3 grade, iar cea minimă de -8…-5 grade.



Urmărește-ne pe Google News




----------------------------------


Numărul deceselor în urma cutremurului din Japonia a depășit 200 de persoane 
Știri Externe
2024-01-09T10:46:02+02:00

202 persoane au fost raportate decedate după cutremurul violent care a avut loc de Anul Nou în Japonia, iar numărul dispăruților a fost revizuit în scădere, la puțin peste 100, a relatat AFP, preluată de news.ro.



Autorităţile din departamentul Ishikawa au triplat inițial, pe 8 ianuarie, numărul persoanelor date dispărute la 323. Însă, ulterior, „multe familii au confirmat că persoane (n.red. – care apăreau pe aceste liste) erau tefere”, a spus un reprezentant al departamentului. Prin urmare, numărul actualizat al celor dispăruți este de 102.
Un cutremur puternic, de magnitudine 7,6, urmat de sute de replici, a avut loc de Anul Nou în Peninsula Noto, în vârful de nord al departamentului Ishikawa.




La peste o săptămână de la această catastrofă naturală, peste 3.300 de locuitori ai peninsulei sunt în continuare rupţi de lume şi aşteaptă ajutoare, încetinite de ploaie şi ninsoare, iar unele drumuri sunt în continuare blocate din cauza unor surpări.
Aproape 60.000 de gospodării nu au în continuare acces la apă curentă, iar 15.700 nu au electricitate.
Premierul japonez Fumio Kishida şi-a îndemnat miniştrii să rezolve problema comunităţilor izolate în continuare în Peninsula Noto şi „să continue cu tenacitate operaţiunile de salvare”.



Urmărește-ne pe Google News




----------------------------------


Ce trebuie să faci dacă pierzi cartea de muncă în 2024 
Ştiri
2024-01-09T10:36:00+02:00

Înainte de a apărea contractele de muncă și legislația modernă în muncă se foloseau celebrele cărți de muncă în format fizic, acele carnete cartonate care conțineau întregul tău istoric în câmpul muncii. Cartea de munca era, în esență, documentul prin care orice român putea face dovada tuturor locurilor de muncă unde a fost angajat, a nivelului salarial și a vechimii acumulate în câmpul muncii până la sfârșitul anului 2010.




Cuprins:
Ce faci pentru a reconstitui cartea de muncăCe spune legislația în privința reconstituirii cărții de muncăCare este taxa pentru reconstituirea cărții de muncă
Odată cu eliminarea acestora, începând cu 1 ianuarie 2011, s-a trecut la înregistrarea digitală a vechimii în muncă, scopul fiind acela de a-i gestiona cât mai bine pe toți angajații din țara noastră.
Cu toate acestea, cărțile de muncă sunt și acum necesare, mai ales pentru cetățenii care se pregătesc să iasă la pensie, iar faptul că unele dintre ele au fost distruse ori s-au pierdut provoacă dureri de cap foștilor angajați.
Cărţile de muncă au fost eliminate din 2011




În aceste condiții este destul de greu pentru oricine dorește să-și recupereze și să-și dovedească vechimea în muncă. Totuși, există variante, iar noi îți vom spune ce ai de făcut dacă intenționezi să-ți reconstitui cartea de muncă în urma pierderii, distrugerii ori furtului acesteia.
Ce faci pentru a reconstitui cartea de muncă
Reconstituirea cărții de muncă este operațiunea prin care, pe baza probelor puse la dispoziție de avocatul tău ales, specializat în dreptul muncii, o instanță de judecată obține pe baza unei hotărâri judecătorești o reinventariere a tuturor locurilor unde ai muncit, astfel încât să te ajute să îți poți depune dosarul de pensionare sau să ți se recunoască vechimea reală.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Persoanele care nu mai dețin carnete de muncă, le-au pierdut ori le-au fost distruse sunt nevoite să reconstituie vechimea în muncă pe care au realizat-o de-a lungul timpului.
Dacă te afli în această situație, primul lucru pe care trebuie să-l faci în demersul tău pentru reconstituirea vechimii de pe cartea de muncă este să declari documentul pierdut, furat sau deteriorat la Monitorul Oficial. După ce anunțul tău va fi publicat, vei putea să te adresezi unei instanțe de judecată pentru a fi demarată procedura de reconstituire a cărții de muncă.




Persoanele care nu mai dețin carnete de muncă, le-au pierdut ori le-au fost distruse sunt nevoite să reconstituie vechimea în muncă pe care au realizat-o de-a lungul timpului
De asemenea, va trebui să te adresezi tuturor angajatorilor pentru care ai lucrat de-a lungul timpului, însă și în această situație, procesul poate dura destul de mult. În cazul în care unele firme sau societăți nu mai există te poți îndrepta spre Arhivele Naționale, unde ar trebui să existe copii ale tuturor documentelor firmelor.




Dacă un angajator a dat faliment, arhivele sale s-ar putea să se afle la un executor judiciar, iar în acest caz va trebui să iei legătura cu acesta.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Ce spune legislația în privința reconstituirii cărții de muncă
Conform legislației în vigoare, instanța de judecată este singura instituție care poate dispune reconstituirea cărții de muncă sau refacerea ei, în conformitate cu prevederile Codului Muncii.
După data abrogării Decretului nr. 92/1976 privind carnetul de muncă, cu modificările ulterioare, vechimea în câmpul muncii stabilită până la data de 31 decembrie 2010 se va reconstitui, la cererea persoanei care nu posedă carnet de muncă, de către instanța judecătorească ce are competența de a soluționa conflictele de muncă.




Astfel, pentru o carte de muncă pierdută, în 2024 este necesar ca în instanță să demonstrezi, pe baza unor acte sau a altor probe, care este vechimea efectivă pe care o înregistrai la momentul pierderii carnetului.
Trebuie să știi că procesul poate fi destul de lung și de anevoios. Asta și din cauză că, în pofida faptului că există reglementare legislativă, majoritatea carnetelor de muncă nu au fost scanate și introduse într-o bază de date digitală.
Pentru reconstituirea cărții de muncă trebuie să chemi în instanță în calitate de pârât fosta unitate angajatoare unde reclamantul a desfășurat activitatea.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


În cazul în care fostul angajator nu mai există, vei chema în judecată deținătorul arhivei care conține evidența contractelor de muncă ale angajatorului. Dacă nici arhive nu mai există, vei chema în instanţă casa teritorială de pensii.
Care este taxa pentru reconstituirea cărții de muncă
Este important de știut că cererea de chemare în judecată formulată în instanță în vederea reconstituirii vechimii în muncă este scutită de taxă judiciară de timbru.
Odată ce a obținut o hotărâre judecătorească definitivă, persoana interesată va trebui să o depună la Casa de Pensii în a cărei circumscripție își are domiciliul, astfel încât va fi valorificată vechimea în muncă pe care a realizat-o respectiva persoană.




Vezi şi ce trebuie să faci în cazul în care pierzi paşaportul sau îți este furat!



Urmărește-ne pe Google News




----------------------------------


Școli închise în opt județe din cauza viscolului. Unde au fost suspendate cursurile 
Știri România
2024-01-09T10:25:00+02:00

Cursurile sunt suspendate marţi, 9 ianuarie, în toate unităţile de învăţământ din judeţul Iaşi, din cauza viscolului, dar şi în mai multe şcoli din alte șapte județe, a anunțat Ministerul Educației.



UPDATE ora 10.25: Cursurile sunt suspendate astăzi în toate școlile din județul Iași, precum și în mai multe școli din judeţele Bacău, Botoşani, Brăila, Buzău, Galaţi, Neamţ şi Suceava, a informat Ministerul Educaţiei, într-un comunicat.
Astfel, conform informărilor primite de Ministerul Educaţiei de la inspectoratele şcolare judeţene până în prezent, din cauza condiţiilor meteo este suspendată activitatea cu prezenţă fizică în școli din:

Bacău – 3 unităţi de învăţământ, în baza hotărârii consiliilor de administraţie ale unităţilor,
Botoşani – 4 unităţi de învăţământ, în baza hotărârii consiliilor de administraţie ale unităţilor,
Brăila – 6 unităţi de învăţământ, în baza hotărârii consiliilor de administraţie ale unităţilor,
Buzău – 2 unităţi de învăţământ, în baza hotărârii consiliilor de administraţie ale unităţilor,
Galaţi – 7 unităţi de învăţământ, în baza hotărârii consiliilor de administraţie ale unităţilor,
Iaşi – toate unităţile de învăţământ, prin hotărâre a Comitetului Judeţean pentru Situaţii de Urgenţă,
Neamţ – 6 unităţi de învăţământ, în baza hotărârii consiliilor de administraţie ale unităţilor,
Suceava – o unitate de învăţământ, în baza hotărârii consiliului de administraţie al unităţii şcolare.








Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


 ***
Știrea inițială: „Având în vedere condiţiile meteo severe cu care ne confruntăm, precum şi dificultăţile întâmpinate în trafic atât în municipiul Iaṣi, cât şi în județ, am solicitat, în Comitetul Județean pentru Situații de Urgență întrunit în această seară, suspendarea cursurilor în toate unităţile de învățământ din județul Iaşi, pentru ziua de mâine, cu recuperare într-un program stabilit de CA. A fost adoptată această hotărâre”, a transmis, luni seară, Luciana Antoci, inspector şcolar general.




Prefectura Iaşi a anunţat că județul Iași se află sub avertizare cod galben de ninsori și viscol până astăzi, 9 ianuarie, ora 10:00.
„Siguranța cetățenilor trebuie să primeze, iar în acest moment, nici reprezentanții Primăriei Iași și nici cei ai Consiliului Județean nu pot garanta că marți se va putea circula în siguranță, că elevii nu vor îngheța prin stații sau în mijloace de transport blocate în zăpadă. De aceea, s-a luat decizia ca școlile să suspende cursurile, cu recuperarea orelor, modul de recuperare urmând a fi decis la nivelul fiecărei unități de învățământ”, a declarat și Bogdan Cojocaru, prefectul județului Iași.




Județele din Moldova, Dobrogea și jumătatea de est a Munteniei se află, până în dimineața zilei de marți, 9 ianuarie, sub cod galben de intensificări ale vântului, polei, ninsori moderate cantitativ și viscol. De asemenea, mai multe drumuri din ţară au fost afectate de viscol.



Urmărește-ne pe Google News




----------------------------------


Prețul benzinei din Cuba va crește cu peste 500%, măsură luată de Guvern într-o încercare de a reduce deficitul bugetar 
Știri Externe
2024-01-09T09:33:58+02:00

Guvernul cubanez a anunțat că, de la 1 februarie, benzina se va scumpi cu peste 500%. Țara din America Centrală trece printr-o criză economică puternică, iar Guvernul, care a subvenționat până acum majoritatea bunurilor și serviciilor de primă necesitate, încearcă să ia măsuri pentru reducerea deficitului bugetar, relatează AFP, citată de News.ro.



Concret, prețul unui litru de benzină obișnuită se va majora de la 28 de peso cubanezi (echivalentul a 1,07 euro – n.r.) la 132 de peso (+528%). În același timp, un litru de benzină super va costa 156 de peso, față de 30 cât costă în prezent, o scumpire de 520%, după cum a anunțat luni ministrul Finanţelor şi Preţurilor, Vladimir Regueiro, la televiziunea de stat.
Turiștii vor plăti benzina în devize, au mai precizat autoritățile.
„Ţara nu poate menţine preţurile carburantului, care este cel mai ieftin din lume, dacă-l comparăm cu preţurile practicate în alte ţări”, spunea, la sfârșitul lunii decembrie, ministrul cubanez al Economiei, Alejandro Gil.




Estimările oficiale arată că inflația a ajuns în Cuba la 30%, iar economia țării a scăzut anul trecut cu 2%.
Foto: 123rf.com



Urmărește-ne pe Google News




----------------------------------


„Trage pe dreapta, că trag!”. Focuri de armă și urmărire pe zăpadă în Botoșani pentru a opri o mașină. VIDEO 
Știri România
2024-01-09T09:31:00+02:00

Poliţiştii de frontieră botoșăneni au confiscat 4.000 de pachete cu ţigări de contrabandă, în valoare de peste 38.000 de lei, fiind nevoiți să tragă focuri de armă în mașina unui bărbat de 33 de ani care le transporta, după o urmărire pe zăpadă, a anunțat marți, 9 ianuarie, Poliția de Frontieră, care a publicat imaginile video.



„În data de 8.01.2024, în jurul orei 18.00, poliţiştii de frontieră botoșăneni, beneficiind de sprijinul colegilor din cadrul Poliției Botoșani, au desfășurat o acțiune punctuală pentru combaterea contrabandei cu țigări în zona de responsabilitate. În cadrul acțiunii desfășurate au identificat, în municipiul Botoșani, un autoturism suspect a fi implicat în activități de contrabandă”, a transmis Poliția de Frontieră.
Șoferul nu a oprit la semnalele polițiștilor de frontieră, așa că oamenii legii au plecat în urmărirea bărbatului, pe drumurile acoperite cu zăpadă. 




După somații, polițiștii au folosit pistoalele din dotare, trăgând în plan vertical și spre cauciuri, dar, deși era urmărit de mașina poliției, care a folosit semnale acustice și luminoase, șoferul nu a oprit și a mers mai departe către Dorohoi. În localitatea Pădureni, județul Botoșani, din cauza vitezei mari, a lovit un cap de pod.
4769418
Șoferul a abandonat mașina și a fugit, dar polițiștii l-au urmărit aproximativ un kilometru și, pentru că nu s-a supus somației, au mai tras alte două focuri de armă în plan vertical.




„Bărbatul a fost imobilizat de către polițiștii de frontieră, iar în autoturism au fost descoperite șapte colete ce conțineau aproximativ 4.000 de pachete cu țigări, în valoare de peste 38.100 de lei”, a transmis Poliția de Frontieră.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Din primele verificări, s-a constatat că la volan era un bărbat din județul Botoșani, în vârstă de 33 de ani, iar mașina avea montate numere false de înmatriculare.
VEZI GALERIA  FOTOPOZA 1 / 8



Urmărește-ne pe Google News




----------------------------------


Actorul Idan Amedi din serialul „Fauda” a fost rănit grav în luptele din Fâșia Gaza 
Știri Externe
2024-01-09T08:56:24+02:00

Cântărețul și actorul Idan Amedi, cunoscut pentru rolul lui Sagi din serialul „Fauda”, a fost dus la spital, unde a suferit o intervenție chirurgicală după ce a fost rănit grav în timpul luptelor din Fâșia Gaza, relatează The Times of Israel, care citează postul de televiziune israelian Channel 12.



Tatăl lui Idan Amedi a confirmat pentru site-ul de știri Walla informațiile privind rănirea acestuia, precizând că viața lui nu este în pericol.
De asemenea, verișoara lui Amedi, Ayelet, a făcut apel pe Instagram la publicul israelian să se roage pentru recuperarea lui Idan ben Tova (numele ebraic al actorului).
„Se poate spune cu prudență că este în afara oricărui pericol vital. Adică, oamenii care ajung în condiții similare cu el, de cele mai multe ori reușesc să supraviețuiască unor astfel de răni”, a relatat un reporter de la Channel 12.




În vârstă de 35 de ani, actorul a fost rănit în timp ce îndeplinea serviciul de rezervă în cadrul Corpului de geniu.
Într-un mesaj transmis săptămâna trecută, când s-au împlinit trei luni de la izbucnirea războiului dintre Israel și Hamas, Idan Amedi spunea că el și colegii lui continuă să distrugă „locațiile de rachete cu rază scurtă de acțiune, locurile de lansare și facilitățile de comandă ale organizației teroriste Hamas”.
„Mă alătur fraților mei rezerviști și fac apel la politicieni, la toate mijloacele de informare în masă și la toată lumea: oricine nu are ceva bun de spus, pur și simplu să își închidă gura. Poporul din Israel trăiește”, sublinia atunci Amedi.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Fauda” este un serial de televiziune produs în Israel, disponibil pe Netflix, care spune povestea unei unități de elită din cadrul Forțelor de Apărare ale Israelului.
Foto: Hepta/instagram.com/idan_amedi



Urmărește-ne pe Google News




----------------------------------


Un start-up din Groenlanda livrează gheață din fiorduri către barurile de cocktailuri din Emiratele Arabe Unite 
Știri Externe
2024-01-09T08:52:03+02:00

Start-upul Start-Arctic Ice recoltează gheață din fiordurile din Groenlanda și apoi o expediază în Emiratele Arabe Unite pentru a o vinde unor baruri exclusiviste, potrivit The Guardian.



Utilizarea gheții glaciare în băuturi este o practică obișnuită în Groenlanda și, de-a lungul anilor, mai mulți antreprenori au încercat fără succes să o exporte. Cofondatorul său, Malik V Rasmussen, a declarat că gheața, care a fost comprimată de-a lungul mileniilor, este complet lipsită de bule și se topește mai lent decât gheața obișnuită. 
De asemenea, este mai pură decât apa minerală înghețată folosită de obicei în cuburile de gheață din Dubai.
„Gheața arctică provine direct din ghețarii naturali din Arctica, aflându-se în stare de îngheț de mai bine de 100.000 de ani”. 




„Aceste părți ale ghețarilor nu au fost în contact cu niciun fel de sol sau contaminate de poluanți produși de activitățile umane. Acest lucru face ca gheața arctică să fie cel mai curat H20 de pe Pământ”, scrie pe site-ul companiei.
Start-upul a fost lansat în 2022, dar a expediat primele 20 de tone de gheață abia recent. Acesta a fost lovit de un val de critici care i-a luat prin surprindere pe fondatori. 
Criticile la adresa afacerii nu au întârziat să apară, unii comentatori de pe rețelele de socializare spunând că fondatorii nu sunt deloc îngrijorați de încălzirea globală, iar unele mesaje au „ajuns la limita amenințărilor cu moartea”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cu toate acestea, compania susține că gheața sa este ecologică și are valoare socială. Fiordurile din jurul Groenlandei sunt, de obicei, pline de aisberguri care s-au desprins din ghețarii legați de calota glaciară a Groenlandei. 
Arctic Ice dispune de o barcă specializată cu o macara atașată, pe care o duce în Nuup Kangerlua, fiordul din jurul capitalei Groenlandei, Nuuk, pentru a căuta un anumit tip de gheață care nu a fost în contact nici cu partea de jos, nici cu partea de sus a ghețarului. 





Această gheață este mai pură și este greu de observat în apă, deoarece este complet transparentă, fiind cunoscută la nivel local drept „gheață neagră” din acest motiv.
Odată ce au găsit o bucată potrivită, ei o ridică cu macaraua și o pun într-o ladă de plastic albastră până când barca se umple, apoi transportă gheața înapoi la Nuuk, unde se umple un container frigorific de transport cu lăzi. 
Acest container este transportat în Danemarca de către compania de transport maritim islandeză Eimskip. În Danemarca, potrivit Arctic Ice, acesta este încărcat pe un alt vas care îl duce la Dubai. În Dubai, gheața este vândută de către distribuitorul local Natural Ice, care vinde deja alte tipuri de gheață în Dubai.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Rasmussen spune că transportul până în Danemarca are o amprentă de carbon nesemnificativă, având în vedere că multe containere din Groenlanda plecau oricum goale.
Cu toate acestea, obiectivul principal al lui Rasmussen este de a crea noi surse de venit pentru Groenlanda, care este puternic dependentă din punct de vedere financiar de Danemarca, a cărei subvenție anuală reprezintă 55% din buget. 
Pentru a obține mai multă independență, atât din punct de vedere politic, cât și economic, creșterea economică este vitală.



Urmărește-ne pe Google News




----------------------------------


Ministrul Boloș nu agreează impozitarea progresivă dorită de premierul Ciolacu: Nu cred că este momentul să discutăm 
Știri România
2024-01-09T07:50:04+02:00

Ministrul PNL de Finanțe, Marcel Boloş, consideră că România „culege roadele cotei unice”, iar 2024 nu este „un moment foarte potrivit pentru a discuta despre impozitul progresiv”, dorit de PSD.



„Mă puneţi să intru în chestiuni de doctrină, cota unică versus cota de impozitare progresivă. Cred că cu toţii culegem roadele cotei unice şi nu trebuie să o comentăm, că ne bucurăm de ea. 10% impozit pe venit unde aţi văzut şi să rezistăm cu un deficit bugetar de 5,7%, mă rog, cât o să fie cifra finală”, a spus Marcel Boloș luni, 8 ianuarie, într-o conferință de presă.
El a adăugat că tema impozitării progresive vs cota unică poate fi discutată pentru viitoarea reformă fiscală.




„Cu toţii am văzut care este efectul benefic al cotei unice, ne-am bucurat de ea. Este un subiect de discuţie pentru viitoarea reformă fiscală, care nu este atributul meu pe perioada acestui mandat, când se va modifica legea, în sensul în care se va abroga acel articol din Legea bugetului de stat, atunci mai discutăm. Dar, deocamdată, eu nu am bază legală pentru a iniţia astfel de discuţii şi aici e problema de doctrină a partidelor politice şi de luare a unei decizii în coaliţie. Dacă mă întrebaţi, ca profesor de finanţe, nu vreau să intru în aceste discuţii. Atât vă spun, cu toţii ne-am bucurat de efectul benefic al cotei unice. Şi suntem în continuare beneficiarii acestei cote unice”, a spus ministrul de Finanțe.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Boloș a precizat că impozitul progresiv poate fi introdus, dar 2024 nu este un moment potrivit.
„Pot să fac un scurt comentariu, că impozitul progresiv are perioadele lui în care poate fi introdus, dar fiindcă suntem într-o perioadă în care România şi românii au nevoie de sprijin şi o duc destul de greu, nu cred că e un moment foarte potrivit pentru a discuta despre impozitul progresiv. Este punctul meu de vedere ca profesor de finanţe şi mai departe, ceea ce ţine de doctrinele partidelor, nu mă băgaţi, că nu intru în acest joc”, a mai afirmat Marcel Boloş.




Precizările ministrului PNL de Finanțe au venit în contextul în care PSD nu renunță la impozitarea progresivă, iar partidul condus de premierul Marcel Ciolacu vrea ca acest subiect să fie rediscutat în acest an în coaliție cu PNL și chiar să fie implementat din 2025, dar liberalii conduși de Nicolae Ciucă se opun.



Urmărește-ne pe Google News




----------------------------------


Război în Ucraina, ziua 685 | Opt localități din regiunea Sumî, bombardate de ruși 
Știri Externe
2024-01-09T07:37:52+02:00

Rușii au bombardat opt localități din apropierea graniței din regiunea Sumî, a raportat administrația militară regională, după ce, luni dimineață, aceștia au lansat un atac cu rachete spre mai multe orașe ucrainene, lovind inclusiv clădiri rezidențiale.



Relatarea Libertatea a războiului din Ucraina s-a mutat aici: LIVETEXT Război în Ucraina, ziua 686
09 ian. - Acum 5 zile09-01-2024Atac cu drone Șahed asupra unui sat din regiunea Sumî, anunță administrația militară ucraineană
Trupele ruse au atacat cu drone Șahed satul Krasnopil din regiunea Sumî. „Au lovit Casa de Cultură locală. Casele particulare și liniile electrice au fost avariate. Toate serviciile de urgență se află la fața locului”, a transmis administrația militară regională, pe Facebook, informează Ukrainska Pravda.




Informațiile despre posibilie victime sunt în curs de clarificare.
09 ian. - Acum 5 zile09-01-2024Alertă aeriană de atacuri rusești cu arme balistice în trei regiuni din Ucraina
O alertă aeriană a fost anunțată, începând cu ora locală 18.40, aceeași în România, în regiunile Dnipropetrovsk, Zaporojie și Harkov. „Atenție! Regiunile sunt sub amenințarea utilizării armelor balistice!”, au transmis Forțele Aeriene ucrainene, citate de Obozrevatel. Cetăţenii au fost îndemnaţi să nu ignore pericolul şi să se adăpostească.




În ultimele 24 de ore, au avut loc 67 de lupte. În total, „inamicul a lansat 55 de rachete și a efectuat 22 de lovituri aeriene. Ca urmare a atacurilor teroriste, au fost raportate victime civile, precum și distrugeri ale infrastructurii civile”, a notat Statul Major ucrainean, în raportul zilnic prezentat de agenția Ukrinform.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Aproximativ 130 de așezări din regiunile Cernihiv, Sumî, Harkov, Luhansk, Donețk, Zaporojie, Dnipropetrovsk, Herson și Mikolaiv au fost sub focul artileriei ruse.




09 ian. - Acum 5 zile09-01-2024Nivelul de radiații la centrala nucleară din Kurciatov este normal, după ce o dronă ucraineană a fost doborâtă în apropiere
Nivelul de radiații la centrala nucleară din Kurciatov, regiunea Kursk, este „normal”, după o dronă ucraineană a fost doborâtă în afara orașului, transmite agenția de stat RIA Novosti, preluând Agenția Federală Medicală și Biologică din Rusia.
Anterior, Ministerul rus al Apărării raportase că patru UAV-uri au fost doborâte peste regiune.




09 ian. - Acum 5 zile09-01-2024Zelenski a convocat o ședință a Cartierului General: „Facem totul pentru a le oferi soldaților tot ce au nevoie”
Președintele Ucrainei a ținut o ședință a Cartierului General, la care au fost prezenți comandanții direcțiilor și operațiunilor principale, relatează TSN.
Cu șefii Marelui Stat Major, Ministerului Apărării, Ministerului Industriei Strategice și Ministerul Informațiilor și Comunicațiilor, Zelenski a discutat în detaliu „tema asigurarea frontului cu obuze și drone. Costuri reale, nevoi zilnice, distribuție între unități”, a menționat acesta, pe Telegram.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Zelensyi a spus că „au fost sistematizate contractele actuale și viitoare, ajutor de la parteneri, producție proprie, inclusiv deschiderea de noi linii”
„Facem totul pentru a le oferi soldaților tot ce au nevoie pentru a-și îndeplini sarcinile”, a adăugat Zelenski.
„Am analizat ultimele lovituri rusești și eficiența Forțelor Aeriene. Am convenit asupra următorilor noștri pași pentru a consolida protecția orașelor, comunităților, întreprinderilor și infrastructurii critice”, a rezumat liderul de la Kiev.




09 ian. - Acum 5 zile09-01-2024Rușii au lovit Herson, explozii în mai multe zone ale orașului
Armata rusă a lovit Hersonul, „de mai multe ori cu diferite tipuri de arme. S-au auzit explozii în diferite zone ale orașului”, a relatat Roman Mrociko, șeful administrației militare regionale, citat de Ukrainska Pravda.
Ca urmare a bombardamentelor recente, p clădire a unui unității spital a fost avariată.

09 ian. - Acum 5 zile09-01-2024Un complex energetic și un depozit de petrol din Orel, atacate cu drone, anunță guvernatorul rus al regiunii





„Pe teritoriul orașului Orel, două vehicule aeriene fără pilot au căzut pe un complexul energetic. Focul a fost localizat rapid, se acordă asistența necesară”.a precizat Andrei Klicikov, guvernatorul regiunii Oriol, Rusia Centrală, pe Telegram.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Mai multe canale de Telegram susțin că o dronă s-a prăbușit pe un rezervor gol de pe teritoriul depozitului de petrol Orelnefteprodukt, iar cea de-a doua dronă ar fi atacat Orelenergo. Trei persoane au fost rănite.
Potrivit unei surse a Ukrainska Pravda din serviciile speciale ucrainene, în spatele atacului se află Direcția Principală de Informații: „Este o operațiune a GUR cu asistența Ministerului Afacerilor Digitale și a fondului Return Alive”.




De asemenea, guvernatorul regiunii Kursk, Roman Starovoit, a raportat despre un atac cu drone. Trei UAV-uri ar fi fost doborâte când erau în drum spre Aeroportul Internațional Gurevici. În satul Gornal, un locuitor a murit, după ce a fost rănit de resturi de dronă.
Ministerul Apărării al Rusiei a anunțat că în jurul orei 15.00 au respins o încercare de „a comite un atac terorist. Patru vehicule aeriene fără pilot ucrainene au fost distruse pe teritoriul regiunii Kursk și 2 interceptate peste regiunea Oriol”.
09 ian. - Acum 5 zile09-01-2024Kuleba: Totatul activelor rusești pot acoperi 80% din nevoile de reconstrucție ale ucraienei
Suma totală a activelor rusești înghețate poate acoperi peste 80% din cererea de recuperare a Ucrainei, a declarat ministrul de externe Dmitro Kuleba într-un interviu acordat ziarului spaniol El Pais publicat pe 8 ianuarie.
Aproximativ 300 de miliarde de dolari din activele băncii centrale rusești au fost înghețate în Occident după ce Rusia a lansat invazia la scară largă a Ucrainei. 
Aliații Kievului discută de luni de zile cum să găsească o modalitate legală de a confisca fondurile care ar putea fi direcționate către eforturile de război și de reconstrucție ale Ucrainei.
Astfel de discuții între oficialii americani și europeni s-ar fi intensificat în ultimele săptămâni, președintele american Joe Biden solicitând ca o strategie să fie gata până la 24 februarie 2024, dată la care se vor împlini doi ani de la începutul războiului total.
În interviul din El Pais, Kuleba și-a exprimat încrederea că Ucraina va primi fonduri din activele rusești înghețate.
„Și există suficiente active înghețate pentru a aborda reconstrucția Ucrainei… Putem reconstrui școli, spitale și infrastructură pe cheltuiala țării care le-a distrus.”
09 ian. - Acum 5 zile09-01-2024Parlamentul ucrainean analizează cinci versiuni de proiect pentru mobilizare
Până în dimineața zilei de 9 ianuarie, parlamentul ucrainean primise cinci versiuni diferite ale noului proiect de lege privind mobilizarea, a declarat deputatul Yaroslav Jelezniak, potrivit The Kyiv Independent.
Aceasta include versiunea originală prezentată de guvern și patru alternative propuse de legislatori, a precizat el.
În timp ce armata încearcă să își refacă rândurile pe fondul războiului pe scară largă cu Rusia, guvernul a prezentat parlamentului, la 25 decembrie, un proiect de lege privind mobilizarea și serviciul militar, în care sunt prezentate planurile de recrutare suplimentară și de înăsprire a restricțiilor pentru cei care se sustrag de la recrutare.
Întrucât termenul limită pentru propunerea de proiecte de lege alternative se încheie pe 9 ianuarie, este probabil ca aceasta să fie o listă completă, a precizat Jelezniak. Comisia pentru apărare poate începe să delibereze asupra proiectului de lege începând de astăzi.
Președintele Ruslan Ștefănciuk poartă, de asemenea, discuții cu ușile închise cu liderii fracțiunilor din parlament, a adăugat Jelezniak.
09 ian. - Acum 5 zile09-01-2024Bilanțul atacului din 8 ianuarie din regiunea Hmelnîțkîi a crescut la 3 morți
Bilanțul morților în urma atacului cu rachete rusești împotriva regiunii Hmelnîțkîi din 8 ianuarie a crescut la trei, deoarece un alt cadavru a fost găsit în dărâmături, a declarat primarul din Hmelnîțkîi, Oleksandr Simcișîn, pe 9 ianuarie.
Acest lucru ridică la cinci numărul total de decese în urma atacului în masă al Rusiei împotriva Ucrainei, o persoană fiind raportată ca fiind ucisă în regiunea Dnipropetrovsk și alta în regiunea Harkov.
Victima confirmată recent este un bărbat în vârstă de 60 de ani, a declarat primarul. Acesta a fost dat dispărut la scurt timp după atac.
Printre victimele din regiune se numără, de asemenea, doi bărbați uciși și două persoane rănite.
09 ian. - Acum 5 zile09-01-2024Peste 5.000 de tone de dioxid de carbon emise de atacurile cu rachete ale rușilor din 29 decembrie și 2 ianuarie
Peste 5.000 de tone de dioxid de carbon au fost emise în atmosferă ca urmare a atacurilor masive cu rachete ale Rusiei împotriva Ucrainei din 29 decembrie și 2 ianuarie, potrivit ministrului pentru Protecția Mediului, Ruslan Strileț, scrie Kyiv Independent.
Rusia a lansat aproape 300 de rachete și drone asupra Ucrainei în cele două zile menționate, ucigând și rănind zeci de civili, atacul din 29 decembrie fiind cel mai mare atac aerian împotriva țării de la începutul invaziei la scară largă a Rusiei.
Poluarea aerului în urma atacurilor a provocat daune de 400.000 de dolari Ucrainei, a declarat Strileț la o reuniune din 8 ianuarie a Grupului internațional de lucru privind consecințele de mediu ale războiului.
Pagubele totale cauzate mediului de agresiunea rusă în Ucraina se ridică la peste 55,6 miliarde de euro (58,9 miliarde de dolari), potrivit ultimelor cifre publicate de autoritățile ucrainene.
09 ian. - Acum 5 zile09-01-2024Autoritățile ruse pregătesc evacuarea copiilor din regiunea Belgorod
Autoritățile ruse pregătesc evacuarea copiilor din regiunea Belgorod către alte regiuni, a anunțat guvernatorul Viaceslav Gladkov pe 9 ianuarie, în urma unui presupus atac nocturn din partea Ucrainei, potrivit The Kyiv Independent.
La sfârșitul zilei de 8 ianuarie, Gladkov a afirmat că apărarea aeriană rusă a doborât 10 ținte aeriene deasupra Belgorodului, în urma cărora trei persoane au fost rănite de căderile de resturi.
Kievul nu a revendicat responsabilitatea pentru presupusul atac, care a avut loc în aceeași zi în care Rusia a lansat un atac cu rachete pe scară largă împotriva Ucrainei.
Toți răniții se află în unitățile de terapie intensivă și au fost supuși unei intervenții chirurgicale, a afirmat Gladkov pe canalul său Telegram.
Guvernatorul regiunii Belgorod a declarat că a fost de acord cu omologii săi din regiunile Voronej, Iaroslavl, Kaluga și Tambov să relocheze copiii în alte regiuni. De asemenea, el a discutat această chestiune cu guvernatorii din oblasturile Lipetsk, Tula și Penza.
Autoritățile pregătesc acum grupurile de evacuare, iar profesorii ar putea fi trimiși să însoțească copiii pe parcursul celor trei săptămâni de ședere în tabere, a declarat Gladkov.
09 ian. - Acum 6 zile09-01-2024Forțele ruse au bombardat opt localități din regiunea de graniță Sumî
Forțele ruse au bombardat opt comunități din apropierea graniței din regiunea Sumî pe 8 ianuarie, a raportat administrația militară regională, potrivit The Kyiv Independent.
Un total de 61 de explozii au fost înregistrate pe parcursul zilei. Trupele rusești au tras de 18 ori spre graniță, vizând comunitățile Yunakivka, Myropillia, Krasnopillia, Bilopillia, Velîka Pîsarivka, Șalîhîne, Esman și Seredîna-Buda.
Armata rusă a atacat granița din Sumî cu diferite arme, inclusiv mine, mortiere, tunuri de artilerie și drone.
Nu au fost raportate victime sau pagube la infrastructura civilă.
09 ian. - Acum 6 zile09-01-2024ISW: Apărarea aeriană și rachetele occidentale sunt cruciale pentru Ucraina
Furnizarea continuă a sistemelor de apărare aeriană și a rachetelor occidentale este esențială în condițiile în care Rusia găsește noi modalități de a sparge apărarea aeriană a Ucrainei, a scris Institutul pentru Studiul Războiului (ISW) în raportul său din 8 ianuarie, scrie The Kyiv Independent.
Forțele ruse au lansat o serie de atacuri aeriene devastatoare împotriva Ucrainei în ultimele zile, vizând zone rezidențiale și infrastructura civilă cu rachete și drone. 
Deși Ucraina și-a consolidat apărarea aeriană înaintea unei ierni care se anticipează a fi dificilă, Kievul a cerut un sprijin mai mare din partea aliaților în materie de apărare aeriană, având în vedere atacurile recente.
Analiștii ISW au declarat că Rusia și Ucraina sunt angajate într-o cursă tehnologică pentru superioritate aeriană, adaptându-și în mod constant sistemele de apărare aeriană și capacitățile de atac cu rază lungă de acțiune pentru a se alinia celeilalte părți.
„Includerea sistemelor de apărare aeriană furnizate de Occident în umbrela de apărare aeriană a Ucrainei a fost esențială pentru capacitatea Ucrainei de a se apăra împotriva rachetelor rusești, în special a rachetelor balistice”, a scris ISW.
ISW a declarat că Ucraina are nevoie de livrări continue pe termen scurt și mediu de ajutor militar, în special de rachete de apărare, pentru a-și proteja baza industrială de apărare în creștere de atacurile rusești.
08 ian. - Acum 6 zile08-01-2024Zelenski anunță un nou bilanț al atacurilor cu rachete efectuate luni de ruși asupra Ucrainei: 4 morți și 45 de răniți
Atacurile cu rachete și drone efectuate de forțele ruse pe teritoriul Ucrainei în dimineața zilei de 8 ianuarie au ucis patru persoane și au rănit 45, a anunțat președintele Volodimir Zelenski, potrivit The Kyiv Independent.
Informațiile anterioare estimau că numărul răniților este de cel puțin 30.
Zelenski a precizat, în discursul său video adresat națiunii luni seară, că victimele au fost raportate în regiunile Dnipropetrovsk, Zaporojie, Harkov și Hmelnîțkîi.

Rusia a lansat în total 59 de rachete și drone asupra Ucrainei în cursul nopții și al dimineții, potrivit Forțelor Aeriene. Apărarea antiaeriană a Ucrainei a susținut că a doborât 18 rachete de croazieră Kh-101/Kh-555/Kh-55 și opt drone Shahed.
Ministrul de interne Igor Klymenko a oferit, de asemenea, o actualizare privind atacul rușilor, din 6 ianuarie, asupra regiunii Donețk, în urma căruia au murit 11 persoane, inclusiv cinci copii.
08 ian. - Acum 6 zile08-01-202433.000 de soldați ucraineni au fost antrenați în operațiunea Interflex, derulată de Marea Britanie
Aproximativ 33.000 de soldați ucraineni au fost instruiți, până acum, în cadrul unei operațiuni conduse de Marea Britanie, relatează Sky News.
Împreună cu națiunile partenere, Marea Britanie „oferă această pregătire de bază a infanteriei începând din 2022”, a anunțat Ministerul Apărării de la Londra.
33,000 Ukrainian soldiers have now been trained via the UK-led Operation Interflex. The UK and its partner nations have been delivering this basic infantry training since 2022.Operation Interflex continues in 2024, as does the UK’s support for Ukraine.🇺🇦 #StandWithUkraine pic.twitter.com/PRTaqcPmzD— Ministry of Defence 🇬🇧 (@DefenceHQ) January 8, 2024 
Operațiunea Interflex preia recruți voluntari care au „puțină sau deloc experiență militară anterioară” și le oferă abilitățile necesare pentru a „supraviețui și a fi eficienți în lupta din prima linie”.
Operațiunea ajută forțele ucrainene să își accelereze desfășurările și să se reconstruiască.
Antrenamentul se desfășoară pe o perioadă de cel puțin cinci săptămâni și include mânuirea armelor, primul ajutor pe câmpul de luptă, legea conflictelor armate, tactici de patrulare și pregătire în mediul rural.
Operațiunea Interflex continuă și în 2024, a precizat Ministerul britanic al Apărării.
08 ian. - Acum 6 zile08-01-2024Serviciile secrete militare ucrainene susțin că au pus mâna pe datele clasificate ale unui producător rus de drone
Agenția de informații militare din Ucraina (HUR) a obținut 100 de gigabytes (GB) de date clasificate, valorând aproximativ 1,5 miliarde de dolari, de la compania rusă Special Technology Center, a anunțat luni agenția, potrivit The Kyiv Independent.
Firma cu sediul în Sankt Petersburg, plasată sub sancțiuni ucrainene și internaționale, produce drone de recunoaștere Orlan, sisteme de război electronic și alte instrumente folosite de armata rusă.
Dronele Orlan sunt utilizate pe scară largă de către forțele ruse de invazie din Ucraina pentru a ajusta tirurile de artilerie și pentru a cerceta pozițiile ucrainene.
HUR ar fi obținut planuri, brevete și software atât pentru proiecte existente, cât și pentru cele în curs de dezvoltare.
Agenția a precizat că a obținut acces la datele companiei „de importanță critică” din industria de apărare rusă „datorită unei cooperări eficiente cu reprezentanți patrioți ai societății civile și ai comunității media”.
„Aceasta este o lovitură semnificativă la adresa Moscovei: datele sunt deja folosite pentru a consolida capacitățile de apărare ale Ucrainei și pentru a slăbi statul agresor”, a mai afirmat agenția ucraineană de informații militare, într-un comunicat.
În decembrie, presa a relatat că un grup de hackeri ucraineni, susținut de Serviciul de Securitate al Ucrainei (SBU), a vizat infrastructura critică a Rosvodokanal, o companie rusă de utilități. Hackerii ar fi șters peste 50 de terabytes (TB) de date și ar fi obținut acces la 1,5 TB.
Atacul a avut loc la numai o săptămână după un atac cibernetic masiv, legat de Rusia, împotriva operatorului de telefonie ucrainean Kyivstar, care a provocat întreruperi ale internetului și ale rețelei în întreaga țară.



Urmărește-ne pe Google News










 

----------------------------------


Ce a găsit Corpul de Control al ministrului Rafila la un mare spital bucureștean, după articolele din Libertatea 
Știri România
2024-01-09T07:35:00+02:00

Într-un raport al Corpului de Control al Ministerului Sănătății, ajunsă la Spitalul de Psihiatrie dr. Alexandru Obregia din Capitală după o serie de articole din ziarul Libertatea, comisia de control a găsit multiple prevederi legale încălcate. Ziarul arătase că, în 2022, conducerea spitalului i-a impus unui medic o notă de fundamentare diferită față de cea inițială, „pentru un aparat cu specificații țintite” printre achizițiile PNRR.



„Încălcarea prevederilor legale privind abaterile constatate în ceea ce privește notele de fundamentare”. Este ceea ce a găsit o echipă de control trimisă de ministrul Sănătății, Alexandru Rafila, la Spitalul Obregia din Capitală.
Asta după ce, în 2023, Libertatea a arătat, în serie, mai multe probleme:

Un medic a trimis ziarului imagini cu viermii de pe piciorul unui pacient;
Cum se fac achiziții din PNRR într-un spital din București. Același doctor a declarat că „mi-au spus că se modificase suma din euro în lei. De fapt, semnasem o notă nouă, pentru un aparat cu specificații țintite”.





În august 2023, directorul medical al Spitalului Obregia, dr. Eduard Moțoescu, transmisese către ziar că nu își mai aduce aminte exact modul în care s-a realizat documentația reclamată de sursa Libertatea.
„Nu-mi aduc aminte, nu am niciun fel de interes pecuniar, nu sunt acționar, nu sunt sponsorizat de nicio firmă de aparate, pentru că aparate nu prea sunt în psihiatrie. Nu știu ce a înțeles medicul, că am schimbat actele de vreo șase ori”.
După apariția articolului, Ministerul Sănătății a trimis Corpul de Control la „Obregia”. Ce a găsit echipa?




Nu i-au răspuns medicului care a semnalat situația



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Sursele ziarului arată că, în raportul finalizat în octombrie 2023, experții au atras atenția că nota de fundamentare nu s-a făcut cu respectarea normelor legale.
Astfel, echipa de control a concluzionat că Spitalul Obregia avea obligativitatea să analizeze ofertele și să facă notele de fundamentare astfel încât să „nu conducă la practici neconforme”. 
Totuși, Corpul de Control afirmă că șefii spitalului au acceptat să transmită note de fundamentare nesemnate și needitate, fapt care a trezit suspiciunea medicului care a semnalat situația.




Mai întâi, medicul le-a atras atenția acelorași șefi din spital, dar și Administrației Spitalelor din București (ASSMB), condusă pe atunci de Cristian Plută. 
Care, conform aceleiași echipe de control, n-au întreprins demersuri și nici n-au ținut cont de solicitarea medicului.
Două persoane, indicate de control
Corpul de Control identifică și două persoane pe care le consideră „responsabile pentru încălcarea prevederilor legale privind abaterile constatate în ceea ce privește notele de fundamentare”.




Cele două sunt directorul financiar-contabil al spitalului, Mihai Iancu Buțurcă, și managerul acestuia, Andrian Țîbîrnă.
Andrian Țîbîrnă, managerul spitalului. Inquam Photos / George Călin



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Despre cei doi, specialiștii afirmă că nu au verificat cadrul legislativ pentru a asigura integritate și transparență. Astfel, aceștia ar fi încălcat art. 2 din Legea 98/2016 privind achizițiile publice.



Urmărește-ne pe Google News




----------------------------------


Cât costă organizarea celor patru tipuri de alegeri din acest an. Anunțul ministrului de Finanțe 
Politică
2024-01-09T07:23:33+02:00

Aproape 4 miliarde de lei costă cele patru tipuri de alegeri din acest an, începând cu cele europarlamentare și terminând cu cele prezidențiale, adică aproape un miliard de lei pentru fiecare tip de alegeri, a anunțat luni, 8 ianuarie, ministrul de Finanțe Marcel Boloș.



„3,8 miliarde (n.red. – de lei) sunt estimările noastre în acest moment”, a spus Boloș într-o conferință de presă.
Întrebat dacă este de acord cu reducerea numărului de alegeri prin comasare, ministrul de Finanțe a spus că merită luată în calcul această variantă, dar decizia aparține coaliției politice PSD-PNL.
„Te gândeşti la om, omul este cel care votează şi nefiind obişnuit cu patru rânduri de alegeri, pentru o mai bună organizare şi o mai bună eficienţă a organizării votului, poate n-ar fi lipsită de interes această discuţie în spaţiul public. Dar e o decizie a coaliţiei şi dacă ne gândim, fiind la Ministerul Finanţelor, cât de eficient ar fi un astfel de lucru şi omul cred că ar fi obosit să aibă patru rânduri de campanii electorale, de patru ori convins să voteze pe X sau Y. Intervine şi psihologic discutând fenomenul acesta de plictiseală”, a mai spus Marcel Boloş.




Întrebat ce economii s-ar face dacă s-ar comasa alegerile, Marcel Boloş a răspuns: „Dacă noi am socotit 3,8 miliarde la patru rânduri de alegeri şi se reduc la jumătate, teoretic discutând…”.
2024 este un an important pentru România din punct de vedere politic, pentru că vor avea loc patru tipuri de alegeri: parlamentare, europarlamentare, locale şi prezidenţiale. Primele alegeri, cele europarlamentare, sunt programate pe 9 iunie, restul nu au date bătute în cuie.



Urmărește-ne pe Google News




----------------------------------


Legătura dintre donația către stat a unei parcele de pădure ce duce la o unitate SRI și afacerile lăsate în urmă de miliardarul Dan Petrescu. Care este miza imobiliară? 
Știri România
2024-01-09T06:55:00+02:00

Guvernul a acceptat prin hotărâre de guvern donația unei fâșii din Pădurea Băneasa făcută de o firmă care i-a aparținut unuia dintre cei mai bogați români, omul de afaceri Dan Petrescu, decedat în urmă cu doi ani, într-un accident aviatic. Niciuna dintre părți nu răspunde la întrebarea care este scopul donației.




În luna mai 2023, statul a acceptat prin hotărâre de guvern o donație din partea unei firme private, Total Asset Management SRL. 
Este vorba despre 4.200 de metri pătrați de teren forestier în Pădurea Băneasa, cu ieșire la șoseaua București-Ploiești. Acesta a ajuns în posesia Romsilva.
În zonă se află mai multe obiective strategice, printre care Statul-Major al Forțelor Aeriene (SMFA) și o unitate a Serviciului Român de Informații (SRI), dar și terenuri private.




Știrea a făcut înconjurul presei, pentru că sunt extrem de rare cazurile în care o firmă privată face un cadou statului.
Fâșia de pădure (evidențiată cu albastru) leagă Șoseaua București-Ploiești de un teren privat care nu are drum de acces, piedică pentru dezvoltarea unui proiect imobiliar
Firma i-a aparținut lui Dan Petrescu
Donatoarea a fost înființată în anul 2000, în județul Caraș-Severin. Firma se numea inițial Massiv Forest Products și avea activități în industria mobilei. 




Ulterior, și-a schimbat numele în Total Asset Management, a absorbit alte firme și s-a axat pe imobiliare și leasing auto. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Societatea este controlată printr-un offshore cipriot (Davena Ventures) de miliardarul Dan Petrescu, considerat unul dintre cei mai bogați români, cu o avere estimată la două miliarde de euro. Petrescu a murit acum doi ani, împreună cu întreaga familie, într-un accident aviatic petrecut în Italia.
Presa a scris că în viață se mai află doar mama sa, care are peste 90 de ani. Ea ar deveni astfel moștenitoarea întregii averi.




Firma Total Asset Management va fi administrată până în august 2024 de Anca Surugiu, omul de încredere al lui Dan Petrescu. Ea a fost numită în funcție în 2020, înainte de moartea miliardarului, pentru un mandat de patru ani. 
Anca Surugiu, alături de Dan Petrescu. Foto: Economedia




Scopul donației nu este cunoscut
La solicitarea Libertatea, Ministerul Mediului a răspuns că oferta donației a venit din partea Total Asset Management SRL și că statul nu avea de ce să nu accepte donația. 
Jurnaliștii Libertatea au luat legătura cu Anca Surugiu, administratorul Total Asset Management SRL, și au întrebat-o în ce scop a făcut donația. Ea nu a dorit însă să dea amănunte. „Nu am nimic de comentat, vă rugăm să nu mai insistați”, a transmis Surugiu.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Terenul valorează în jur de 100.000 de euro




Am încercat să estimăm valoarea de piață a donației, folosindu-ne de o evaluare recentă a unui alt teren din zona respectivă. 
Pe scurt, compania aeronautică Blue Air a beneficiat în timpul pandemiei de un ajutor de stat de 62 de milioane de euro. Pentru a beneficia de ajutor, a trebuit să depună mai multe garanții la Eximbank, printre care și o bucată de 9,4 hectare de pădure din aceeași zonă, evaluată în 2020 la 2,3 milioane de euro – conform unei anchete Rise Project. 
Raportându-ne la evaluarea de mai sus, rezultă un preț al zonei de aproximativ 24,5 euro pe metru pătrat. 




Astfel, terenul donat de Total Asset Management ar avea o valoare de piață de circa 103.000 de euro. Imobilul a intrat însă în patrimoniul statului cu o valoare de inventar de 2.000 de euro, conform actelor oficiale studiate de jurnaliști. 
Explicație: Extras din Cartea funciară a terenului donat




Fâșia de pădure duce la o unitate SRI 
Terenul este, de fapt, o fâșie din Pădurea Băneasa. Ea face legătura între șoseaua București – Ploiești și două proprietăți care se află în spatele Statului-Major al Forțelor Aeriene (SMFA). 



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Una dintre proprietăți (8,2 hectare) este folosită de SRI.
Cealaltă (1,7 hectare) este o proprietate privată, deținută de trei persoane fizice (Nicolae Cătăniciu, Maria Nicolaescu și Dana Tomescu). 
Povestea terenului privat este interesantă. Potrivit documentelor studiate de Libertatea, totul a început în 2005, când primar al sectorului 1 era Andrei Chiliman. În timpul mandatului său, o persoană fizică (Constantin Dumitru Nicolaide) a primit în compensare pe legile retrocedării terenuri în nordul Bucureștiului. Printre acestea, și lotul de 1,7 hectare aflat lângă Pădurea Băneasa. 




Tot din acte aflăm că Nicolaide nu a fost prezent la punerea în posesie, ci a fost reprezentat de mandatarul său, Teodora Cătăniciu. 
Nicolaide vânduse 6,7 hectare de teren primit compensare (în care era inclus și lotul de 1,7 hectare) pentru 50.000 de euro. 
Bucata de 1,7 hectare a fost împărțită ulterior între Cătăniciu, Nicolaescu și Tomescu. În octombrie-noiembrie 2021, noii proprietari au scos definitiv din circuitul agricol terenul care figura ca livadă și l-au făcut construibil.
Lipsa drumului de acces blochează dezvoltarea unui proiect imobiliar
Suprafața de 1,7 hectare seamănă cu un dreptunghi tăiat din pădure și, la vremea respectivă, putea fi folosită pentru o dezvoltare imobiliară, conform proiectului Planului de Urbanism Zonal (PUZ) coordonator al sectorului 1. Terenul figura în zona M – zonă mixtă cu clădiri predominant rezidențiale și regim de înălțime mediu, în funcție de restricțiile specifice (de la 4 la 14 etaje).
Proiectul de PUZ a fost anulat definitiv de instanță, la finalul anului 2022.
Oricum, există o mare problemă: terenul este izolat, adică nu are drum de acces, condiție obligatorie pentru dezvoltarea unui proiect imobiliar.
Proprietarii terenului au încercat să elimine acest obstacol și în documentele transmise către Agenția Națională de Cadastru și Publicitate Imobiliară (ANCPI) aceștia au susținut că drumul există, dar a fost acoperit, în timp, de vegetație. ANCPI a respins cererea și a stabilit, la intabularea terenului, că nu are drum de acces.
În acest context apare donația firmei controlate de Anca Surugiu. Fâșia de pădure, care are dimensiunile unui drum de acces, ar putea asigura ieșirea la șoseaua București – Ploiești, cu condiția să fie scoasă din fondul forestier.
Securitatea națională are prioritate și în pădure
Persoanele private nu pot scoate definitiv suprafețe din fondul forestier național decât dacă oferă statului compensații, fie în natură, fie în bani. Dar și în aceste cazuri, este vorba de suprafețe mici, maximum 250 de metri pătrați, pentru case de vacanță, obiective turistice etc.
În schimb, Codul Silvic prevede o serie de excepții prin care „este permisă reducerea suprafeței fondului forestier național prin scoaterea definitivă a unor terenuri necesare realizării obiectivelor de interes național, declarate de utilitate publică, în condițiile legii, precum și a unor terenuri pe care sunt amplasate capacități de producție și/sau servicii pentru apărare de interes strategic pentru securitatea națională”.
Când vine vorba de securitate națională, scoaterea din fondul forestier se face fără compensații, la cererea ministerului de resort.
Întrebări pentru SRI și MApN
Libertatea a întrebat Ministerul Mediului dacă a primit cereri de scoatere din fondul forestier al statului pentru terenul de 4.200 metri pătrați donat de Total Asset Management. Ni s-a răspuns că nu. 
Am întrebat MApN și SRI, care dețin obiective ce se învecinează cu parcela de pădure în cauză, dacă intenționează să ceară scoaterea din fondul forestier.

Statul-Major al Forțelor Aeriene nu a cerut și nu intenționează să solicite preluarea/scoaterea definitivă din fondul forestier a suprafeței terenului menționat în solicitarea dumneavoastră. Totodată, vă informăm că Statul-Major al Forțelor Aeriene nu a avizat edificarea vreunei construcții pe terenul în cauză.
MApN:
În răspunsul transmis de SRI se arată că terenul nu se află în administrarea serviciului, fără să se precizeze dacă dorește să-l preia și eventual să-l scoată din circuitul forestier.
„Referitor la solicitarea dumneavoastră, vă informăm că terenul cu suprafața de 4.239 mp la care faceți referire, identificat conform Cărții funciare nr. 281858 București Sectorul 1, nu se află în administrarea Serviciului Român de Informații, un astfel de demers necesitând adoptarea unei hotărâri a Guvernului în condițiile legii”, comunică SRI.
Instituția mai arată că, potrivit Legii privind organizarea și funcționarea SRI, „primește și administrează bunuri proprietate publică și privată a statului”. „Totodată, clădirile, mijloacele de transport, aparatura tehnică și celelalte mijloace necesare SRI se asigură prin hotărâre a Guvernului sau se achiziționează în condițiile legii, iar terenurile și clădirile în care își desfășoară activitatea instituția noastră sunt bunuri proprietate publică a statului”, mai arată principalul serviciu de informații din România.
SRI atrage totodată atenția că „locurile în care sunt gestionate informaţii clasificate (…) sunt supuse unor măsuri de protecție, sens în care informațiile privind obiectivele cu caracter special aflate în administrarea instituției noastre fac parte din categoria celor din domeniul apărării naţionale, siguranţei şi ordinii publice, reprezentând informaţii clasificate, potrivit legii, exceptate de la accesul liber al cetăţenilor”.

Informația că unul dintre terenurile cu care se învecinează fâșia de pădure donată aparține SRI este obținută dintr-o sursă publică, mai precis extrasul cărții funciare, la care are acces orice persoană interesată.

Extras din Cartea funciară
Întrebată de Libertatea, Dana Tomescu – una dintre proprietarele terenului din Băneasa care are nevoie de un drum de acces pentru o dezvoltare imobiliară – a spus că nu știe ce se va întâmpla cu suprafața respectivă.



Urmărește-ne pe Google News




----------------------------------


ZBOR DE 10 KM. Un avion Ryanair a aterizat pe Băneasa, în loc de Otopeni. Compania a refuzat să debarce pasagerii și i-a ținut 3 ore în avion, după care a decolat spre Otopeni 
Știri România
2024-01-08T23:44:20+02:00

O aeronavă a operatorului aerian Ryanair care trebuia să aterizeze, luni seară, pe Aeroportul Otopeni a aterizat la Băneasa, dar compania a luat decizia de a nu debarca pasagerii. Avionul a decolat apoi spre Otopeni, unde a ajuns cu o întârziere de două ore și jumătate, potrivit news.ro.



„O aeronavă aparţinând companiei Ryanair şi care efectua un zbor pe ruta Treviso – Bucureşti Henri Coandă, cu ora programată pentru aterizare 18.30, a solicitat aterizarea pe aeroportul de rezervă, Bucureşti Băneasa – Aurel Vlaicu. După aterizarea efectuată la ora 19.04, compania aeriana Ryanair a luat decizia de a nu debarca pasagerii şi a solicitat alimentarea şi degivrarea aeronavei în vederea decolării către Otopeni”, au transmis oficialii Companiei Naţionale Aeroporturi Bucureşti (CNAB).




Reprezentanții CNAB precizează că Aeroportul Băneasa era pregătit „atât din punct de vedere al infrastructurii, cât şi al serviciilor la sol) pentru procesarea pasagerilor”.
Conform acestora, aterizarea aeronavei Ryanair pe aeroportul din Băneasa s-a făcut în intervalul de timp în care pista de la Otopeni era curăţată.
„În vederea îndepărtării depunerilor de zăpadă şi tratării antiîngheţ a pistei 08R-26L (Otopeni), a fost anunţată închiderea operării pe această pistă pentru intervalul 18.30 – 19.10”, adaugă CNAB.




Aeronava Ryanair a decolat către Otopeni la ora 20.52, iar zborul a durat 21 de minute.
Distanța între cele două aeroporturi pe șosea este de 10.6 km. 
Foto: Profimedia Images



Urmărește-ne pe Google News




----------------------------------


Instanța a ridicat sechestrul impus de procurori pe mașinile și bunurile de lux ale fraților Tate 
Știri România
2024-01-08T23:37:49+02:00

Curtea de Apel București a aprobat solicitare depusă de Andrew și Tristan Tate și a dispus ridicarea sechestrului impus în dosarul de trafic de persoane pe bunurile și proprietăților deținute de cei doi. Potrivit unei postări pe X făcute de Andrew Tate, instanța urmează acum să decidă valoare bunurilor care vor ieși de sub sechestru.



„Au furat 27 de milioane fără nicio dovadă că am avut mulți bani obținut ilegal. Un judecător foarte inteligent a eliminat măsura. Acum ei trebuie să demonstreze unui nou judecător ce bani „am făcut ilegal” Dacă dovedesc 10 mii, pot păstra 10 mii. Nu vor dovedi nimic pentru că nu s-a întâmplat niciodată. 27 de milioane în case, mașini, aur și numerar sunt pe drumul înapoi spre mine”, a anunțat Andrew Tate.
They stole 27 million without a single shred of evidence that we had many money illegally. A very smart judge threw it out. Now they have to prove to a new judge what money we “made”If they prove 10k, they can keep 10k. They wont prove a thing because it never happened.… https://t.co/ioCHbuKpPT— Andrew Tate (@Cobratate) January 8, 2024





Procurorii DIICOT au identificat și pus sub sechestru anul trecut 15 maşini de lux şi zece case şi terenuri deţinute în România de frații Andrew și Tristan Tate, măsuri contestate de avocații acestora prin mai multe plângeri formulate împotriva ordonanțelor DIICOT.
Pe lista mașinilor de lux ridicate de DIICOT de la fraţii Tate se numără trei autoturisme Porsche, două BMW, două Ferrari, un autoturism Aston Martin, un McLaren, un Lamborghini şi cinci maşini Mercedes, conform unor surse judiciare citate de Agerpres la momentul respectiv.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Pe 30 decembrie 2022, Andrew Tate și Tristan Tate au fost arestați preventiv pentru trafic de persoane și viol, acuzații formulate de DIICOT. 
Ei au fost eliberați din arest după trei luni și puși în arest la domiciliu până în august. De atunci, aceștia se află sub control judiciar, o măsură preventivă mai ușoară, ceea ce înseamnă că au verificări regulate la poliție, dar se pot deplasa liber, cu excepția părăsirii țării.
Pe 20 iunie 2023, cei doi frați, precum și Georgiana Naghel și Luana Radu, complicele lor, au fost trimiși în judecată. 




Infracțiunile pentru care sunt judecați: 

constituire a unui grup infracțional organizat; 
trafic de persoane în formă continuată (față de fiecare inculpat în parte au fost reținute astfel: patru acte materiale, trei acte materiale, şase acte materiale și, respectiv, cinci acte materiale raportat la numărul de persoane vătămate); 
viol în formă continuată (două acte materiale); 
acces ilegal la sistem informatic, alterarea integrității datelor informatice;
 instigare la lovire sau alte violențe; 
lovire sau alte violențe. 




Urmărește-ne pe Google News




----------------------------------


Revolta cumpărătorilor britanici, după etichetarea alimentelor cu „nu pentru UE”: „Asta înseamnă că sunt făcute la un standard inferior” 
Știri Externe
2024-01-08T23:32:50+02:00

Normele post-Brexit care impun ca alimentele să fie etichetate cu mențiunea "nu pentru UE" provoacă revoltă în rândul cumpărătorilor britanici, care cred că acestea au un standard de calitate inferior, scrie Politico.



Noile reguli care impun ca alimentele să poarte etichete cu mențiunea „nu pentru UE” stârnesc deja confuzie în rândul cumpărătorilor din Regatul Unit, iar experții avertizează că noua politică riscă să îi lase pe britanici să înţeleagă, în mod eronat, că produsele sunt fabricate la standarde mai scăzute.
Începând cu luna octombrie a anului trecut, toate produsele din carne și unele produse lactate care provin din Marea Britanie și urmează să fie vândute în Irlanda de Nord trebuie să poarte aceste etichete. Această măsură a fost luată cu scopul de a asigura că produsele nu sunt transferate mai departe în Republica Irlanda, o țară membră a UE.




Noua regulă va fi aplicată la mai multe produse începând din iulie 2025, iar unele supermarketuri din Anglia folosesc deja sistemul de etichetare, ceea ce a dus la confuzia cumpărătorilor, iar mulţi dintre ei şi-au exprimat nemulţumirile pe reţelele de socializare.
Un cumpărător care se gândea să cumpere lapte a scris: „Pe laptele meu scrie acum „not for EU” (nu pentru UE) – puteți confirma că acest lucru se datorează doar birocrației din Regatul Unit și că este în conformitate cu standardele de siguranță ale UE? Nu vreau să cred că este un lapte „special” pentru Brexit care nu este sigur pentru europeni”







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Un altul cumpărător a postat o fotografie cu nişte şuncă, plângându-se: „Presupunem că nu respectă standardele de siguranță alimentară ale UE. Destul de bun pentru englezii care se hrănesc cu tot ce este de mâna a doua, totuși”.
Un alt cumpărător consternat de la Tesco a întrebat: „Asta înseamnă că [este] făcut la un standard inferior?”.
Politico notează că etichetele nu denotă o reducere a standardelor. Potrivit sursei citate, în afară de unele divergențe privind pesticidele, standardele alimentare britanice au rămas până acum în mare parte neschimbate de la Brexit.




Exportatorii sunt revoltaţi
Exportatorii sunt revoltaţi din cauza acestui sistem, deoarece etichetele îi împiedică să comercializeze produse care ar putea fi vândute în UE.
„Într-o lume a alimentelor în care etichetarea lasă mult de dorit și a fost supusă multor politici, introducerea de către guvern a unui marcaj „nu pentru UE” este stupidă”, a declarat Tim Lang, profesor emerit de politici alimentare la City University of London.
„Trimite semnale haotice și ridică o întrebare justificată – nu este suficient de bun? De ce nu pentru UE? Dacă nu pentru UE, atunci pentru cine? Altcineva? Standarde mai mici sau mai mari? Confuzia oamenilor este pe deplin de înțeles”, adaugă acesta.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Eticheta „nu pentru UE” este concepută pentru a sprijini comercianții cu amănuntul și supermarketurile să transfere produsele alimentare și băuturile între Marea Britanie și Irlanda de Nord cât mai ușor posibil. Înseamnă că furnizorii nu vor trebui să stabilească linii de producție diferite pentru a putea vinde bunuri atât în Marea Britanie, cât și în Irlanda de Nord, asigurând că produsele rămân pe rafturi și că alegerea consumatorilor este menținută”, a declarat un purtător de cuvânt al guvernului a declarat pentru Politico.
Foto: Profimedia



Urmărește-ne pe Google News




----------------------------------


Alexandru Rafila anunță noi măsuri pentru deblocarea posturilor din sănătate. Ce termen oferă pentru ocuparea posturilor vacante 
Știri România
2024-01-08T23:09:25+02:00

Posturile vacante ar putea fi ocupate până la finalul lunii februarie întrucât noi memorandumuri pentru deblocarea posturilor din sistemul sanitar au fost finalizate, a declarat luni ministrul Sănătății, Alexandra Rafila, citat de news.ro. El a subliniat că speră ca în cel mai scurt timp să fie aprobate în guvern.



„Am finalizat atât noi, cât şi Ministerul Dezvoltării, care are responsabilitatea spitalelor care ţin de autorităţile locale, noi avem responsabilitatea spitalelor care sunt subordonate Ministerului Sănătăţii. Am finalizat noi memorandumuri pentru deblocarea posturilor. Mâine le vom discuta la sediul Ministerului Finanţelor şi sper ca în cel mai scurt timp Guvernul să aprobe aceste memorandumuri încât  până la sfârşitul lunii februarie aceste posturi să poată să fie efectiv ocupate”, a declarat Alexandru Rafila, luni, la Medika TV.




El a subliniat că au fost memorandumuri făcute anul trecut, dar nu toate au fost aprobate.
„Noi am făcut aceste memorandumuri şi în cursul anului trecut, doar unul de la Ministerul Sănătăţii a fost aprobat, cel de la Ministerul Dezvoltării, care are majoritatea posturilor libere din sistemul de sănătate, nu a fost aprobat de Ministerul de Finanţe. Cred că de data aceasta situaţia este clară pentru toată lumea. Există declaraţia publică a domnului prim-ministru de la şedinţa de guvern de săptămâna trecută,  care a afirmat foarte clar că aceste posturi vor fi deblocate”, a explicat ministrul Sănătăţii.




El a fost întrebat şi despre declaraţia ministrului Finanţelor, că 5.000 de posturi din sănătate se vor debloca, dar a sublniat că nu vrea să avanseze numere.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Aş vrea să avem o discuţie după ce aceste cifre sunt discutate cu Ministerul Finanţelor. Sunt câteva mii de posturi şi la Ministerul Sănătăţii. Mai sunt cele de la Ministerul Dezvoltării. Noi avem circa 60 de spitale în subordine. Dânşii au vreo 300, chiar dacă spitale mai mici de multe ori. Dar trebuie să existe o proporţionalitate şi un echilibru”, a explicat ministrul Sănătăţii.




Aceste demersuri pentru deblocarea situației din sistemul sanitar vin după ce Federația Sanitas a anunțat că 19 spitale din București vor intra în grevă în februarie din cauza lipsei personalului medical și, implicit, a suprasolicitării medicilor și asistentelor.
Colegiul Medicilor din Bucureşti a transmis sâmbătă, 6 ianuarie, că sprijină demersurile iniţiate de Ministerul Sănătăţii, condus de Alexandru Rafila, pentru deblocarea posturilor în sănătate și cere ministerului condus de Marcel Boloș să aprobe memorandumul care permite deblocarea angajărilor.




Colegiul Medicilor din București a precizat că angajările în sistemul public de sănătate au fost îngheţate la jumătatea anului trecut, iar memorandumurile pentru deblocarea situației nu au fost avizate de Ministerul Finanţelor, „cu toate că era singura posibilitate de deblocare a acestora”.



Urmărește-ne pe Google News




----------------------------------


Un microbuz plin cu turiști care se întorceau dintr-o excursie s-a ciocnit cu un camion, în Brazilia. Cel puțin 25 de oameni au murit | VIDEO 
Știri Externe
2024-01-08T22:52:03+02:00

Cel puțin 25 de persoane și-au pierdut viața și alte șase au fost rănite după ce un microbuz care aducea turiști dintr-o excursie pe coastă s-a ciocnit cu un camion în statul Bahia din nord-estul Braziliei, au anunțat luni, 8 ianuarie, autoritățile locale, potrivit Reuters.



Accidentul a avut loc în cursul nopții de duminică spre luni, pe un drum federal care face legătura între orașele Nova Fatima și Gaviao, în interiorul statului Bahia, a precizat, într-un comunicat, departamentul local al pompierilor.



Răniții au fost transportați la spitale din apropiere, au adăugat pompierii.
Cele mai multe dintre victime se aflau în microbuz, a precizat poliția civilă din Bahia, menționând că în prezent investighează cauza accidentului.




Vă avertizăm, urmează imagini cu un puternic impact emoțional:



Foto: Profimedia Images



Urmărește-ne pe Google News




----------------------------------


SUA anunță că nu plănuiesc retragerea forțelor americane din Irak, deși Bagdadul începe procesul de retragere a militarilor străini 
Știri Externe
2024-01-08T22:34:32+02:00

Pentagonul a anunțat luni, 8 ianuarie, că nu intenționează în prezent să își retragă cei aproximativ 2.500 de soldați din Irak, în ciuda anunțului făcut săptămâna trecută de Bagdad că va începe procesul de retragere a coaliției militare conduse de SUA din țară, scrie Reuters.



„În acest moment, nu am cunoștință de niciun plan (de planificare a retragerii). Continuăm să rămânem foarte concentrați pe misiunea de înfrângere a ISIS”, a declarat generalul-maior de aviație Patrick Ryder, purtătorul de cuvânt al Departamentului american al Apărării, în cadrul unei conferințe de presă, folosind acronimul care desemnează Statul Islamic.
El a adăugat că forțele americane se află în Irak la cererea guvernului de la Bagdad.
De asemenea, Ryder a precizat că nu are cunoștință de nicio notificare din partea Bagdadului către Departamentul Apărării cu privire la o decizie de retragere a trupelor americane și le-a cerut reporterilor să se adreseze Departamentului de Stat al SUA pentru a pune întrebări despre discuțiile diplomatice pe această temă.
Foto: Profimedia Images



Urmărește-ne pe Google News




----------------------------------


Noul inamic al dezordinii: șoricel filmat în secret în timp ce făcea curat în magazia unui galez | VIDEO 
Știri Externe
2024-01-08T22:12:37+02:00

Când Rodney Holbrook, un poștaș pensionar din Țara Galilor, a instalat camere de luat vederi pentru a încerca să afle cine îi făcea ordine în magazie aproape în fiecare noapte, el a descoperit un ajutor neașteptat, venit din partea unui „vizitator" care se furișa în jurul mesei sale de lucru din magazie, scrie luni, 8 ianuarie, CNN.



Imaginile în alb-negru, filmate pe timp de noapte, au dezvăluit că un șoricel micuț se afla în spatele misterioasei curățenii, ajutând la mutarea într-o cutie a obiectelor lăsate pe masa de lucru.



„La început am observat că o parte din mâncarea pe care o puneam pentru păsări ajungea în niște pantofi vechi pe care îi țineam în magazie, așa că am montat o cameră pentru a vedea ce se întâmplă”, a declarat Holbrook, care locuiește în Builth Wells, un orășel din centrul Țării Galilor, situat la aproximativ 100 de kilometri nord de capitala Cardiff.




Imaginile filmate de acea cameră au surprins șoarecele transportând în gură obiecte precum șurubelnițe, agrafe de rufe sau bucăți de cablu și cățărându-se în cutii aproape la fel de înalte ca el.
„Nu mi-a venit să cred când am văzut că șoarecele făcea ordine, a mutat tot felul de lucruri înapoi în cutie, bucăți de plastic, piulițe și șuruburi”, a spus Holbrook. „Acum nu mă mai obosesc să fac ordine, pentru că știu că el se va ocupa de asta”, a adăugat galezul.




Unele obiecte par mai ușor de mutat pentru șoricel decât altele; un cablu lung s-a dovedit a fi deosebit de dificil de introdus în cutie.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„A fost cu adevărat uimitor să văd imaginile, unele dintre lucrurile pe care le aranjează sunt cu adevărat neobișnuite, cred că ar face ordine la fel de bine ca soția mea”, a afirmat Holbrook. „Se întâmplă practic în fiecare noapte de două luni”, a mai spus el.
În mod remarcabil, aceasta nu este prima dată când Holbrook are de-a face cu un șoarece „ajutor de casă”. El a declarat pentru BBC că, în 2019, a instalat o cameră cu vedere pe timp de noapte pentru un prieten, iar imaginile au surprins cum un alt șoarece îi „organiza” magazia amicului său.
Fotografie ilustrativă / Sursa: 123rf.com



Urmărește-ne pe Google News




----------------------------------


Un autocar în care se aflau şapte persoane s-a răsturnat pe DN 5, Bucureşti-Giurgiu 
Știri România
2024-01-08T21:48:17+02:00

Un bărbat în vârstă de 62 de ani a fost transportat la spital după ce autocarul pe care îl conducea şi în care se mai aflau şase persoane a ieşit de pe partea carosabilă şi s-a răsturnat în şanţul pluvial de pe marginea DN 5, în zona localităţii Uzunu, informează Agerpres.



Un autocar, în care se aflau şapte persoane, a căzut în şanţul de pe marginea DN5, în zona localităţii Uzunu, pe sensul de mers către Giurgiu, anunţă ISU Giurgiu.
Autorităţile au găsit la faţa locului autocarul răsturnat pe partea dreaptă. „Şoferul şi cei şase pasageri au fost blocaţi în interior, deoarece uşile de evacuare nu au mai putut fi folosite, fiind pe partea pe care acesta era răsturnat”, adaugă ISU Giurgiu.
Şoferul, un bărbat în vârstă de 62 de ani, a avut nevoie de îngrijiri medicale. Acesta a fost preluat de un echipaj SAJ şi transportat la spital. Celelalte persoane implicate nu au fost rănite.




La faţa locului s-au deplasat pompierii din cadrul Punctului de Lucru Călugăreni şi Detaşamentului Giurgiu, cu o descarcerare, o autospecială pentru transport victime multiple, două autospeciale de stingere dotate cu modul de descarcerare, două ambulanţe SAJ şi echipaje de Poliţie. 
Pompierii au asigurat măsurile de prevenire a incendiilor, iar cazul a rămas în atenţia Poliţiei pentru cercetări.



Urmărește-ne pe Google News




----------------------------------


Încălzirea globală va depăși pragul critic de 1,5 grade Celsius în mai 2024, avertizează un specialist NASA. Care sunt riscurile pentru omenire 
Știri Externe
2024-01-08T21:00:19+02:00

Pragul convenit la nivel internațional pentru a opri trecerea planetei spre o eră periculoasă din punct de vedere climatic va fi „depășit în toate scopurile practice” în cursul anului 2024, a avertizat cercetătorul cunoscut drept „nașul științei climatice”, James Hansen, relatează The Guardian.



James Hansen, fostul cercetător al NASA, creditat pentru că a avertizat lumea cu privire la pericolele schimbărilor climatice încă din anii ’80, a spus că încălzirea globală cauzată de arderea combustibililor fosili, amplificată de evenimentul climatic El Niño care se repetă în mod natural, va duce, până în mai 2024, la creșterea temperaturilor cu 1,7°C peste media înregistrată înainte de epoca industrială.
Această temperatură ridicată, măsurată pentru o perioadă de 12 luni până în mai, nu va încălca prin ea însăși angajamentul luat de guvernele lumii de a limita încălzirea globală la 1,5°C peste perioada de dinaintea dominației cărbunelui, petrolului și gazului. Oamenii de știință spun că plafonul de 1,5°C nu poate fi considerat încălcat până când această limită nu este depășit timp de mai mulți ani, moment despre care se spune că va avea loc cel mai probabil la un moment dat în anii 2030.




Dar Hansen a spus că, chiar și după scăderea fenomenului El Niño care de obicei crește temperatura globală medie, intervalul anilor următori, luați împreună, va rămâne în medie la limita de 1,5°C. Încălzirea globală din emisiile de gaze cu efect de seră este întărită de alte efecte secundare, spune Hansen, cum ar fi topirea stratului de gheață la nivel planetar. „Acum suntem în proces de trecere în epoca peste 1,5°C”, a spus Hansen pentru The Guardian. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Într-o analiză emisă împreună cu alți doi cercetători în domeniul climei, Hansen afirmă că „plafonul de încălzire globală de 1,5°C a fost depășit în toate scopurile practice, deoarece dezechilibrul mare de energie planetară asigură că temperatura globală se îndreaptă spre valori mai ridicate”. 




Hansen a promovat o viziune, contestată de alți climatologi, potrivit căreia rata încălzirii globale se accelerează din cauza unui decalaj tot mai mare între cantitatea de energie absorbită de Pământ de la soare și cantitatea care se întoarce în spațiu.
 „Vom trece peste limita de 2°C în anii 2030”
Hansen, renumit pentru rolul său în dezvăluirea publică a debutului efectului de seră în fața Congresului SUA în 1988, a subliniat că evoluțiile care se prefigurează trebuie să tragă un semnal de alarmă Grupului Interguvernamental pentru Schimbări Climatice (IPCC) al Națiunilor Unite, cel mai important corp de științe climatice care a întocmit planuri pentru a evita depășirea țintei.




„Trecerea peste 1,5°C este o piatră de hotar semnificativă, deoarece arată că povestea spusă de Națiunile Unite, cu acordul organismului său consultativ științific, IPCC, reprezintă o grămadă de prostii”, a spus Hansen. „Trecem de 1,5°C, trecem repede în 2024. Vom trece peste 2°C în anii 2030, dacă nu luăm măsuri specifice pentru a afecta echilibrul energetic al planetei.”



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Anul trecut a fost cel mai cald an înregistrat vreodată și este de așteptat ca agențiile științifice din SUA și Uniunea Europeană să confirme săptămâna aceasta că temperatura globală pentru 2023 este aproape de a fi cu 1,5°C peste era preindustrială. El Niño, care încălzește porțiuni ale Oceanului Pacific și crește în mod normal la temperatura medie globală, este de așteptat să fie și mai puternic în acest an în comparație cu anul trecut, înainte de a dispărea.




Guvernele statele care s-au reunit la summitul ONU privind schimbările climatice care a fost organizat în Dubai în decembrie 2023 au reafirmat angajamentul anterior, luat la Paris în 2015, de a depune eforturi pentru a limita creșterea temperaturii globale la 1,5°C, deși oamenii de știință au avertizat că lumea este departe de a evita acest lucru din cauza emisiilor ridicate de gaze cu efect de seră și din cauza planurilor în curs de desfășurare pentru un surplus masiv de foraj de petrol și gaze. Emisiile de carbon de la combustibilii fosili au atins un alt record anul trecut.




Cum se va resimți depășirea pragului
Chiar dacă ținta de 1,5°C este una politică la fel de mult ca una științifică, cercetătorii spun că vor exista efecte grave precum valuri de căldură, secetă, inundații și alte calamități în cazul în care lumea depășește acest prag. 



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Pentru țările în curs de dezvoltare și statele insulare mici expuse riscului existențial din cauza creșterii nivelului mării și a vremii extreme, obiectivul convenit este unul „pentru a rămâne în viață” precum au tot repetat la discuțiile internaționale despre climă.



Urmărește-ne pe Google News




----------------------------------


Imaginea primei zile de viscol din Iași. S-a stat bară la bară chiar și patru ore pe trasee de 20-25 de minute | VIDEO 
Știri România
2024-01-08T20:59:36+02:00

În orașul Iași, nervii șoferilor au fost puși la grea încercare luni, 8 ianuarie, în condițiile în care viscolul și ninsoarea au dat peste cap traficul auto.



Potrivit imaginilor surprinse de Libertatea, în după-amiaza și seara zilei, coloane întregi de mașini s-au format pe marile bulevarde, acolo unde s-a stat bară la bară timp chiar și patru ore, pe trasee care în mod obișnuit sunt parcurse în 20-25 de minute.

La fel de greu s-a derulat și transportul în comun, tramvaiele și autobuzele fiind și ele nevoite să circule bară la bară.
Prefectura Iaşi a anunţat că județul Iași se află sub avertizare cod galben de ninsori și viscol din data de 7 ianuarie, ora 18:00, până în data de 9 ianuarie, ora 10:00.




Drumul naţional dintre Paşcani şi Târgu Frumos a fost închis
Tot luni seară, drumul naţional între Paşcani şi Târgu Frumos a fost închis, măsura fiind valabilă până la încetarea viscolului, notează news.ro.
Direcţia Regională de Drumuri şi Poduri Iaşi a anunțat că, începând de la ora 18:00, pe fondul viscolului general şi a vizibilităţii reduse, a fost luată decizia închiderii temporare a drumului naţional DN 28A, km 0 – 23, între Târgu Frumos şi Paşcani, judeţul Iaşi.




Măsura este valabilă până la ora 24:00, fiind condiţionată de încetarea viscolului.
Totodată, conducerea Consiliului Judeţean (CJ) Iaşi a anunţat luni seară că în zona Paşcani utilajele vor acţiona pe drumurile judeţene doar în cazurile de urgenţă.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Având în vedere avertizarea meteo de cod galben de ninsori abundente, emisă de ANM, începând cu data de 08.01.2024, ora 19:00, utilajele de deszăpezire de pe baza Paşcani vor acţiona doar la intervenţia apelului de urgenţă 112 pentru însoţirea vehiculelor de urgenţă. După încetarea fenomenului de viscol, utilajele îşi vor relua imediat activitatea de deszăpezire. Se menţine în stare de circulaţie în condiţii de iarnă doar drumul judeţean DJ 208: limită judeţ Neamţ – Paşcani – limită judeţ Suceava”, a precizat conducerea CJ Iaşi.




De altfel, din cauza viscolului puternic, Inspectoratul Şcolar Judeţean Iaşi a anunţat că mâine, 9 ianuarie, cursurile în toate unităţile de învățământ din județul Iaşi vor fi suspendate.
Județele din Moldova, Dobrogea și jumătatea de est a Munteniei se află, până în dimineața zilei de marți, 9 ianuarie, sub cod galben de intensificări ale vântului, polei, ninsori moderate cantitativ și viscol. De asemenea, mai multe drumuri din ţară au fost afectate de viscol.



Urmărește-ne pe Google News




----------------------------------


Un microbuz cu 9 persoane s-a răsturnat în Vrancea. A fost activat planul roşu de intervenţie 
Știri România
2024-01-08T20:37:35+02:00

Autorităţile au activat planul roşu de intervenţie, luni seară, în judeţul Vrancea, după ce un microbuz cu 9 persoane s-a răsturnat, relatează News.ro. Şapte copii şi doi adulţi au primit îngrijiri medicale la faţa locului şi ulterior au fost transportaţi la spital.



UPDATE ora 21:00. Potrivit ISU Vrancea, accidentul s-a produs la ieşire din Adjudul Vechi spre Homocea.
”În urma incidentului rutier au rezultat 9 victime care au primit îngrijiri medicale la faţa locului şi ulterior au fost transportate la spital pentru investigaţii de specialitate”, a transmis sursa citată.
La rândul lor, reprezentanţii IPJ Vrancea au precizat că în microbuz se aflau 7 copii şi 2 adulţi, fără ca cineva să fie rănit. ”Microbuzul care se deplasa pe DN 11 A a ieşit în afara părţii carosabile şi s-a răsturnat”, a transmis IPJ Vrancea.




Instituţia a precizat că nu au fost persoane rănite, iar planul roşu de Intervenţie a fost dezactivat.

„A fost declanşat planul roşu de intervenţie la nivelul judeţului Vrancea, începând cu ora 19:59, urmare a unui accident rutier produs pe DN11A Adjudul Vechi, în care au fost implicate 16 persoane”, anunţă ISU Vrancea. 
Potrivit sursei citate, un microbuz s-a răsturnat, acţiunea fiind în plină desfăşurare.
Este al doilea microbuz care se răstoarnă în cursul zilei de azi. În Galaţi, autorităţile au activat planul roşu de intervenţie la Berheci, unde, din cauza vântului extrem de puternic, un microbuz cu 17 persoane s-a răsturnat în afara părţii carosabile.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În nordul judeţului Galaţi, precum și în mai multe zone din județele Bacău, Botoşani, Brăila, Buzău, Covasna, Galați, Gorj, Harghita, Iaşi, Maramureş, Neamţ, Vaslui şi Vrancea se circulă în condiţii de iarnă. Totodată, până pe 9 ianuarie, la ora 10.00, estul României se află sub avertizare meteo de viscol, polei și ninsori.



Urmărește-ne pe Google News




----------------------------------


Circulație închisă sau restricționată pe mai multe drumuri din țară din cauza viscolului. Unde sunt probleme 
Știri România
2024-01-08T20:30:00+02:00

Se circulă în condiţii de iarnă pe mai multe drumuri din judeţele Bacău, Botoşani, Brăila, Buzău, Covasna, Galați, Gorj, Harghita, Iaşi, Maramureş, Neamţ, Vaslui şi Vrancea, precizează Centrul InfoTrafic al IGPR.




UPDATE ora 22:00. Prefectura Vaslui anunţă că sectorul DN 11A Podul Turcului- Bârlad a fost închis din cauza cantităților mari de zăpadă și a viscolului, cu scopul de a asigura siguranța participanților la trafic.
De asemenea, DN 24A este blocat în zona Bumbăta, iar echipele de intervenție lucrează cu două utilaje pentru deblocare, misiunea drumarilor fiind îngreunată de viscol. Circulația este permisă pe un singur sens între localitățile Berezeni și Bumbăta, fiind necesară eliminarea zăpezii care a fost suflată de pe câmp pe carosabil.




Un autocar înmatriculat în Republica Moldova a derapat în șanț pe raza localității Valea Grecului, comuna Duda-Epureni. Autocarul nu transporta pasageri, în el aflându-se cei doi șoferi. Nu au fost raportate victime sau blocări ale traficului în urma acestui incident, mai transmite sursa citată.
UPDATE ora 20:30. Centrul Infotrafic informează că, din cauza condițiilor meteorologice nefavorabile (ninsoare viscolită), sunt impuse următoarele restricții de circulație:
Drumuri naţionale cu circulaţia oprită





DN 23B, între loc. Stupina-Ciorăști, județul Vrancea
Centura Ocolitoare Roman Est – Sagna, județul Neamț (închis până la data de 09.01.2024, ora 08.00)
DN 28A, între localitățile Târgu Frumos și Pașcani, județul Iași




Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Drumuri naţionale cu restricţie de tonaj >7,5 tone

DN 24B, între localitățile Albița-Huși, județul Vaslui
DN 28, între localitățile Costuleni și Răducăneni, județul Iași
DN 28A, între localitățile Moțca și Pașcani, județul Iași

UPDATE ora 17:00. Centrul Infotrafic anunţă că pe DN 2A Slobozia-Urziceni, la ieșire din localitatea Misleanu, județul Ialomița, circulația rutieră este oprită pe ambele sensuri, după ce remorca fără încărcătură a unui autotren s-a răsturnat pe partea carosabilă, blocând ambele sensuri de mers. Se estimează reluarea normală a traficului după ora 17.00.




Drumuri naţionale cu circulaţia oprită 

DN 23B, între loc. Stupina-Ciorăști, județul Vrancea
Centura Ocolitoare a Mun. Roman, județul Neamț (închis până la data de 09.01.2024, ora 08.00)

Drumuri naţionale cu restricţie de tonaj >7,5 tone

DN 24B, între localitățile Albița-Huși, județul Vaslui
DN 28, între localitățile Costuleni și Răducăneni, județul Iași
DN 28A, între localitățile Moțca și Pașcani, județul Iași

UPDATE ora 15:00. Centrul Infotrafic anunţă că pe pe DN 24 Tecuci-Bârlad, între localitățile Gara Berheci și Priponeștii de Jos, județul Galați, traficul rutier se desfășoară dirijat, pe un sens, după ce un microbuz cu 17 persoane a fost răsturnat în urma viscolului. Se estimează reluarea normală a traficului în 30-45 de minute, adaugă sursa citată







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


UPDATE ora 14.00. Situația drumurilor naționale din administrarea CNAIR cu circulație restricționată din cauza condițiilor meteorologice nefavorabile.
Drumuri naționale cu circulația oprită: – DN23B, sectorul Stupina – Ciorăști, județul Vrancea.
Drumuri naționale cu restricție de tonaj >7,5 tone– DN24B, sectorul Albița – Huși, județul Vaslui;– DN15D, sectorul Roman – Crăiești, județul Neamț;– DN28, sectorul Cozia (județul Iași) – Albița (județul Vaslui);– DN28A, sectorul Pașcani – Moțca, județul Iași.





UPDATE ora 13.30. Începând cu ora 13:00, pe fondul ninsorii abundente și a viscolului, a fost luată decizia restricționării circulației pentru autovehiculele cu masă totală maximă admisă mai mare de 7,5 tone pe următoarele Drumuri Naționale:

DN 28A, km. 26+550 – 37+661 (Pașcani – Moțca);
DN 15D, km. 51+000 – 74+245 (Roman – limită jud. Vaslui).

Aceeași restricție rămâne valabilă pentru sectoarele de drum:

DN 24B, km. 33-49 (Huși-Albița);
DN 28, km 103-141 (Cozia-Albița).


UPDATE ora 13:10. În județul Vrancea se circulă în condiții de iarnă, potrivit unui mesaj publicat pe Facebook de Consiliul Județean Vrancea.




Utilajele care acționează pe drumul Județean 204 D, dintre Focșani și Suraia sunt blocate în a interveni eficient din cauza unui șofer care a blocat un sens de mers, abandonându-și pur și simplu mașina de marfă. La fața locului s-au creat ambuteiaje și s-a blocat parțial circulația, în condițiile date.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


De asemenea, din cauza faptului că utiliajele nu au putut acționa, s-au creat dune de zăpadă care au blocat inclusiv o ambulanță.
UPDATE ora 12.00. Centrul InfoTrafic din Inspectoratul General al Poliției Române informează că, din cauza condițiilor meteorologice nefavorabile (ninsoare viscolită), sunt impuse următoarele restricții de circulație:




Drumuri Naționale cu circulația oprită:

DN 15D, localitatea Gâdinți, județul Neamț
DN 23B, între Stupina-Ciorăști, județul Vrancea.

Drumuri Naționale cu restricție de tonaj  (>7,5 tone):

DN 24B, între localitățile Albița-Huși, județul Vaslui
DN 28, între localitățile Cozia și Răducăneni, județul Iași

Sunt semnalate precipitații sub formă de ninsoare, carosabilul fiind acoperit parțial cu zăpadă, dar fără a fi impuse restricții de trafic, pe mai multe drumuri din județele Bacău, Covasna, Galați, Iași, Neamț, Vaslui și Vrancea. Se circulă în condiții de iarnă, pe alocuri vizibilitatea este redusă, acționându-se cu utilaje pentru deszăpezire.






UPDATE ora 11.10. Direcția de Drumuri și Poduri Buzău anunță că a închis DN 23B, în județul Vrancea. pe sectorul cuprins între km. 6-14, localitățile Măicănești – Ciorăști. Din cauza viscolului, vizibilitatea este zero, informează DRDP Buzău.

De asemenea, pe DN 23A, între Focșani-Ciorăști, „utilajele acționează fără oprire“.

UPDATE ora 11.00. Ninsori abundente și viscol pe Varianta Ocolitoare Bacău (A7). Echipele Secției Drumuri Naționale Bacău intervin cu lamă și material antiderapant.

UPDATE ora 10.30. Două autotrenuri și o autoutilitară de 3,5 tone au rămas imobilizate pe DN 15D, în localitatea Gâdinți, județul Neamț, astfel că circulația rutieră este blocată pe ambele sensuri, transmite Centrul Infotrafic. Se acționează pentru degajarea suprafeței de rulare și se estimează reluarea normală a traficului după ora 11.00.
UPDATE ora 10.15. Din cauza ninsorii viscolite, circulația este întreruptă pe DN 2 Centura Ocolitoare Roman Est – Sagna, județul Neamț.  Se acționează cu utilaje de deszăpezire.

În continuare este instituită restricție de circulație pentru autovehiculele cu masa totală maximă autorizată mai mare de 7,5 tone pe DN 24B, între localitățile Albița-Huși, județul Vaslui.
Pe DN 28, între localitățile Cozia și Răducăneni, județul Iași, este instituită  restricție de circulație pentru autovehicule cu masa totală maximă autorizată mai mare de 7,5 tone, din cauza condițiilor meteo nefavorabile (ninsoare).

UPDATE ora 10.00. Sunt semnalate precipitații sub formă de ninsoare, carosabilul fiind acoperit parțial cu zăpadă, dar fără a fi impuse restricții de trafic, pe mai multe drumuri din județele Bacău, Covasna, Galați, Iași, Neamț, Vaslui și Vrancea. Se circulă în condiții de iarnă, pe alocuri vizibilitatea este redusă, acționându-se cu utilaje pentru deszăpezire.

Sunt condiții de formare a poleiului pe mai  multe artere rutiere din județele Brăila și Botoșani. Se acționează cu utilaje care împrăștie material antiderapant.

Știrea inițială. Având în vedere vizibilitatea redusă, ninsoarea şi viscolul puternic, a fost instituită restricţie de circulaţie pentru autovehicule cu masa totală maximă autorizată mai mare de 7,5 tone pe DN 24B, între localităţile Albiţa şi Huşi, judeţul Vaslui (km. 33-49). Se acţionează cu utilaje pentru deszăpezire.
Din cauza viscolului și a vizibilității reduse, Compania Națională de Administrare a Infrastructurii Rutiere (CNAIR) și poliția au instituit restrictii de tonaj (7,5 tone) și pe DN 28, km. 105-111, Cozia-Răducăneni (județul Iași).

Sunt semnalate precipitaţii sub formă de ninsoare, carosabilul fiind acoperit parţial cu zăpadă, dar fără a fi impuse restricţii de trafic, pe mai multe drumuri din judeţele Bacău, Botoşani, Brăila, Buzău, Covasna, Gorj, Harghita, Iaşi, Maramureş, Neamţ, Vaslui şi Vrancea. Se circulă în condiţii de iarnă, acţionându-se cu utilaje pentru deszăpezire.



De asemenea, sunt condiţii de formare a poleiului pe mai multe artere rutiere din judeţele Brăila, Buzău şi Maramureş. Se acţionează cu utilaje care împrăştie material antiderapant.
În judeţele Caraş-Severin, Constanţa, Dâmboviţa, Ilfov, Mehedinţi, Olt, Prahova, Tulcea, Vâlcea, dar şi în Bucureşti, sunt precipitaţii sub formă de ploaie, carosabilul fiind umed.
Pe arterele rutiere principale, şi anume autostrăzile A1 Bucureşti – Piteşti, A2 Bucureşti – Constanţa, A3 Bucureşti – Ploieşti, A4 Ovidiu – Agigea, A1 Sibiu – Deva şi DN 1 Ploieşti – Braşov, se circulă pe un carosabil umed, fiind tronsoane unde plouă, vizibilitatea este bună, iar valorile de trafic sunt reduse.
Încă din data de 4 ianuarie sunt impuse restricţii de tonaj pentru autovehiculele cu masa totală maximă autorizată mai mare de 7,5 tone pe DN 57, km 122+900 de metri, între localităţile Moldova Nouă şi Nicolint, judeţul Caraş-Severin, întrucât s-a desprins o porţiune de terasament pe o distanţă de 30 de metri. Restricţia rutieră este semnalizată prin indicatoare rutiere şi semafoare.
Mai multe accidente
Totodată, pe DN 28 Iaşi-Târgu Frumos, între localităţile Podu Iloaiei şi Leţcani, judeţul Iaşi, s-a produs un accident între două autovehicule, soldat, potrivit primelor date, cu rănirea uşoară a patru persoane. Traficul rutier este oprit pe ambele sensuri pentru a permite intervenţia echipajelor specializate. Se estimează reluarea normală a circulaţiei în 45-60 de minute.
De asemenea, un accident rutier s-a petrecut în această noapte, tot pe DN 28, km. 31+300, pe raza localității Războieni, județul Iași. Un autocar a acroșat un autoturism staționat și a derapat în decor. Cauze probabile: neadaptarea vitezei la condițiile de drum și cauciucuri față uzate.
Nu s-au înregistrat victime, iar pasagerii au fost preluați de un alt autocar, traficul desfășurându-se pe ambele sensuri.

Pentru reducerea riscului rutier, poliţiştii recomandă conducătorilor auto să adapteze viteza la condiţiile de trafic şi de drum, să ia în considerare că distanţa de frânare creşte pe un carosabil umed sau alunecos, să-şi asigure o bună vizibilitate prin parbriz, lunetă şi geamuri laterale şi să folosească luminile de ceaţă dacă se deplasează pe drumuri unde este prezent acest fenomen.



Urmărește-ne pe Google News




----------------------------------


Olaf Scholz le reproșează statelor UE că sprijinul militar acordat Ucrainei este „insuficient” 
Știri Externe
2024-01-08T20:22:42+02:00

Cancelarul german Olaf Scholz a declarat luni, 8 ianuarie, că majoritatea țărilor din Uniunea Europeană nu livrează suficiente arme Ucrainei pentru a o ajuta să lupte împotriva invaziei ruse, făcând apel la aliați să își sporească eforturile, scrie Reuters.



În condițiile în care sprijinul militar american pentru Ucraina este blocat în Congresul SUA, Scholz a insistat asupra necesității ca Europa să își intensifice ajutorul pentru țara devastată de război, reiterând că guvernul german va sprijini Kievul atât timp cât va fi necesar.
Germania a fost foarte criticată în primele luni după debutul invaziei Rusiei pentru că nu a reușit să se implice și să ofere Kievului leadership-ul și sprijinul militar, așa cum era de așteptat din partea uneia dintre marile puteri europene.




Cu toate acestea, Berlinul este unul dintre principalii furnizori atât de arme, cât și de ajutor financiar. La sfârșitul anului trecut, Germania a fost de acord să dubleze ajutorul militar acordat Ucrainei în 2024, până la 8 miliarde de euro (8,8 miliarde de dolari).
„Oricât de semnificativă ar fi contribuția germană, aceasta nu va fi suficientă pentru a asigura securitatea Ucrainei pe termen lung”, a declarat Scholz, în cadrul unei conferințe de presă ținute la Berlin.
„Prin urmare, fac apel la aliații din Uniunea Europeană să își consolideze eforturile în ceea ce privește Ucraina. Livrările planificate de arme pentru Ucraina de către majoritatea statelor membre ale UE nu sunt suficiente”, a adăugat cancelarul federal.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Scholz a precizat că Berlinul a cerut UE să verifice cu fiecare stat membru în parte ce livrări plănuiesc, deoarece nu toate sunt cunoscute.
Cancelarul a mai declarat că este încrezător că blocul comunitar va ajunge, în cadrul summitului de urgență care va avea loc pe 1 februarie, la un acord asupra pachetului de ajutor de 50 de miliarde de euro propus pentru Ucraina.
UE nu a reușit să ajungă la un acord cu privire la acest acord la summitul din decembrie din cauza opoziției premierului ungar Viktor Orban.




Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


Fiul unui cunoscut om de afaceri din Târgu Jiu, reţinut după ce a furat dintr-un supermarket. Cum acţiona acesta 
Știri România
2024-01-08T19:58:18+02:00

Florin Valentin Mircescu, fiul unui om de afaceri din municipiul Târgu Jiu, a fost reținut vineri, 5 ianuarie, pentru furt și înșelăciune, după ce a fost prins în timp ce înlocuia produse ieftine cu unele scumpe sau schimba codurile de bare ale mărfurilor, într-un supermarket, informează News.ro şi Gorjonline.



Bărbatul de 37 de ani înlocuia etichetele unor produse din hipermarketul Carrefour din Târgu Jiu cu altele ale unor produse mai ieftine, arată presa locală.
„Din cercetările efectuate de poliţişti a reieşit faptul că acesta, în ziua de 14 decembrie 2023, în timp ce se afla într-un supermarket din incinta unui centru comercial, din municipiu, ar fi indus în eroare casiera, prin faptul că ar fi schimbat preturile mai multor produse achiziţionate, iar la casa de marcat a achitat o sumă mai mică, creând un prejudiciu de aproape 1.400 de lei. De asemenea, poliţiştii au constatat faptul că, la data de 8 decembrie a.c., cel în cauză, prin folosirea aceleiaşi metode, şi-ar mai fi însuşit şi alte bunuri”, informează reprezentanţii Poliţiei judeţene Gorj.




Bărbatul acţiona în mai multe feluri pentru a intra în posesia unor mărfuri scumpe, plătind pentru ele mult mai puţin decât valoarea reală a acestora, potrivit unor surse judiciare citate de News.ro.
În cazul băuturilor, introducea sticle scumpe de whisky în cutiile unor branduri mai ieftine şi trecea astfel cu ele de casele de marcat. În cazul produselor ambalate în cutie din carton, pe unele le scotea din cutie pentru a nu le plăti, iar în alte situaţii în care putea desprinde codurile de bare de pe produs, punea coduri de bare ale unor produse ieftine pe produse cu preţuri mult mai mari.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În 8 decembrie, el a reuşit să treacă de casa de marcat, însă în 14 decembrie casieriţa şi-a dat seama că ceva este în neregulă.
De asemenea, mai mulţi clienţi au reclamat, după ce au cumpărat băuturi scumpe, că în cutii erau, în realitate, produse mai ieftine. Verificările făcute pe înregistrările magazinului au arătat că bărbatul de 37 de ani schimba produsele, la raft.
În 5 ianuarie, bărbatul a fost reţinut pentru 24 de ore, însă la expirarea ordonanţei de reţinere a fost eliberat. El este cercetat în continuare pentru furt calificat şi înşelăciune, în formă continuată, iar poliţiştii continuă cercetările pentru stabilirea întregii activităţi infracţionale a acestuia.




Potrivit unor surse citate de presa locală, fiul omului de afaceri a mers la audieri cu un autoturism Lexus în valoare de 100.000 de euro.



Urmărește-ne pe Google News




----------------------------------


Premierul francez Elisabeth Borne și-a dat demisia. Cine sunt potențialii succesori 
Știri Externe
2024-01-08T19:38:57+02:00

Prim-ministrul francez Elisabeth Borne a demisionat luni, 8 ianuarie, în contextul în care președintele Emmanuel Macron încearcă să dea un nou impuls celui de-al doilea mandat al său, înaintea alegerilor pentru Parlamentul European și a Jocurilor Olimpice de la Paris din această vară, informează Reuters.



Macron a acceptat demisia, dar nu a numit imediat un succesor la șefia guvernului.
„Doamnă prim-ministru, dragă Elisabeth Borne, munca dumneavoastră în serviciul naţiunii noastre a fost exemplară în fiecare zi”, a scris Emmanuel Macron, într-o postare pe rețeaua de socializare X.
Madame la Première ministre, chère @Elisabeth_Borne, votre travail au service de notre Nation a été chaque jour exemplaire. Vous avez mis en œuvre notre projet avec le courage, lengagement et la détermination des femmes dÉtat. De tout cœur, merci. pic.twitter.com/G26ifKfKzj— Emmanuel Macron (@EmmanuelMacron) January 8, 2024





„Aţi pus în aplicare proiectul nostru cu curajul, angajamentul şi determinarea femeilor de stat. Din toată inima mea, vă mulţumesc”, a adăugat liderul de la Palatul Élysée .
Elisabeth Borne „va asigura, împreună cu membrii guvernului, gestionarea afacerilor curente până la numirea noului guvern”, a precizat Palatul Élysée, într-un comunicat de presă.
Schimbarea premierului vine după un an marcat în Franța de crize politice declanșate de contestatele reforme ale sistemului de pensii și ale legilor privind imigrația.




De asemenea, schimbarea are loc cu doar cinci luni înainte de alegerile pentru Parlamentul European, în care se așteaptă ca euroscepticii să obțină câștiguri importante, într-un moment de nemulțumire publică generalizată din cauza scumpirii traiului și a eșecului guvernelor europene de a reduce fluxurile de migrație.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În Franța, sondajele de opinie arată că partidul lui Macron se află în urma partidului liderului de extremă-dreapta Marine Le Pen, cu aproximativ opt până la zece procente înainte de votul din iunie.




Cine i-ar putea lua locul lui Borne
Speculațiile cu privire la o remaniere guvernamentală au fost numeroase în săptămânile care au urmat după ce adoptarea la limită în parlament a unor reguli mai stricte privind imigrația a scos la iveală fisuri profunde în majoritatea centristă a lui Macron. Macron însuși a promis o nouă inițiativă politică.
Printre cei citați ca potențiali candidați pentru a o înlocui pe Borne se numără ministrul educației, Gabriel Attal, în vârstă de 34 de ani, și ministrul apărării, Sebastien Lecornu, în vârstă de 37 de ani. Oricare dintre aceștia ar fi cel mai tânăr prim-ministru francez din istorie.





Ministrul de finanțe, Bruno Le Maire, și fostul ministru al agriculturii ,Julien Denormandie, sunt, de asemenea, menționați de specialiști ca posibile opțiuni pentru șefia guvernului francez.
Schimbarea premierului nu va duce neapărat la o schimbare de direcție politică, ci mai degrabă va semnala dorința de depășire a reformelor privind pensiile și imigrația și de concetrare pe noi priorități, inclusiv atingerea nivelului de ocupare deplină a forței de muncă.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Birocrat de carieră, care a servit numeroși miniștri ai Partidului Socialist înainte de a se alătura guvernelor lui Macron, Borne a devenit prim-ministru în mai 2022, conducând guvernul pentru 20 de luni.




În vârstă de 62 de ani, ea a fost a doua femeie care a ocupat această funcție, în istoria Franței.
Macron și guvernul său, condus de Borne, s-au luptat să se descurce cu un parlament mai turbulent pentru a trece legi, în contextul în care au pierdut majoritatea absolută la scurt timp după ce Macron a fost reales pentru un al doilea mandat, în 2022.
Consilierii președintelui francez spun că acesta a reușit să treacă cele mai dificile părți ale planului său economic în primul an și jumătate al celui de-al doilea mandat, în pofida lipsei unei majorități absolute în parlament, și că viitoarele reforme, de exemplu în domeniul educației și al eutanasiei, vor fi mai consensuale.




Însă decizia lui Macron de a utiliza puterile executive ale președintelui, anul trecut, pentru a adopta creșterea a vârstei de pensionare la 64 de ani – măsură extrem de contestată – a declanșat săptămâni de proteste violente în Franța.
Este probabil ca remanierea să intensifice cursa în tabăra lui Macron pentru alegerile prezidențiale din 2027, fostul prim-ministru Edouard Philippe, ministrul de interne Gerard Darmanin și Le Maire fiind văzuți ca potențiali candidați la președinție.
Foto: Profimedia Images



Urmărește-ne pe Google News




----------------------------------


LIVETEXT Război în Ucraina, ziua 684 | Rusia a bombardat un oraș controlat de Kremlin. Ucrainenii au distrus un pod din apropierea Mariupolului ocupat 
Știri Externe
2024-01-08T19:09:00+02:00

Rusia a lansat, luni dimineață, un atac cu rachete spre mai multe orașe ucrainene, lovind inclusiv clădiri rezidențiale, au anunțat oficiali ucraineni. Presa ucraineană relatează că au fost auzite explozii în orașele Dnipro, Zaporojie, Harkov și Krivoi Rog. Totodată, potrivit Kievului, cel puțin 4 oameni au murit și alți 33 au fost răniți. Bilanțul este însă unul provizoriu. Tot luni, forțele ruse au lansat accidental o bombă asupra orașului Rubijne din regiunea Luhansk, pe care o controlează, în timp ce presa rusă scrie despre o "bubuitură" care a afectat calea ferată din regiunea Ural.



08 ian. - Acum 6 zile08-01-2024Zelenski anunță un nou bilanț al atacurilor cu rachete efectuate luni de ruși asupra Ucrainei: 4 morți și 45 de răniți
Atacurile cu rachete și drone efectuate de forțele ruse pe teritoriul Ucrainei în dimineața zilei de 8 ianuarie au ucis patru persoane și au rănit 45, a anunțat președintele Volodimir Zelenski, potrivit The Kyiv Independent.
Informațiile anterioare estimau că numărul răniților este de cel puțin 30.
Zelenski a precizat, în discursul său video adresat națiunii luni seară, că victimele au fost raportate în regiunile Dnipropetrovsk, Zaporojie, Harkov și Hmelnîțkîi.





Rusia a lansat în total 59 de rachete și drone asupra Ucrainei în cursul nopții și al dimineții, potrivit Forțelor Aeriene. Apărarea antiaeriană a Ucrainei a susținut că a doborât 18 rachete de croazieră Kh-101/Kh-555/Kh-55 și opt drone Shahed.
Ministrul de interne Igor Klymenko a oferit, de asemenea, o actualizare privind atacul rușilor, din 6 ianuarie, asupra regiunii Donețk, în urma căruia au murit 11 persoane, inclusiv cinci copii.
Klymenko a precizat operațiunile de căutare și salvare s-au încheiat și a confirmat că bilanțul victimelor se ridică la 11 morți.




El a adăugat că cinci dintre persoanele ucise au fost identificate, inclusiv o fetiță de trei ani și părinții ei, în vârstă de 32 și 30 de ani.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


De asemenea, au fost identificate cadavrele unui bărbat de 34 de ani și al unei femei de 37 de ani.
Klymenko a mai spus că eforturile de identificare a rămășițelor sunt încă în derulare.
08 ian. - Acum 6 zile08-01-202433.000 de soldați ucraineni au fost antrenați în operațiunea Interflex, derulată de Marea Britanie
Aproximativ 33.000 de soldați ucraineni au fost instruiți, până acum, în cadrul unei operațiuni conduse de Marea Britanie, relatează Sky News.




Împreună cu națiunile partenere, Marea Britanie „oferă această pregătire de bază a infanteriei începând din 2022”, a anunțat Ministerul Apărării de la Londra.
33,000 Ukrainian soldiers have now been trained via the UK-led Operation Interflex. The UK and its partner nations have been delivering this basic infantry training since 2022.Operation Interflex continues in 2024, as does the UK’s support for Ukraine.🇺🇦 #StandWithUkraine pic.twitter.com/PRTaqcPmzD— Ministry of Defence 🇬🇧 (@DefenceHQ) January 8, 2024 
Operațiunea Interflex preia recruți voluntari care au „puțină sau deloc experiență militară anterioară” și le oferă abilitățile necesare pentru a „supraviețui și a fi eficienți în lupta din prima linie”.




Operațiunea ajută forțele ucrainene să își accelereze desfășurările și să se reconstruiască.
Antrenamentul se desfășoară pe o perioadă de cel puțin cinci săptămâni și include mânuirea armelor, primul ajutor pe câmpul de luptă, legea conflictelor armate, tactici de patrulare și pregătire în mediul rural.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Operațiunea Interflex continuă și în 2024, a precizat Ministerul britanic al Apărării.
08 ian. - Acum 6 zile08-01-2024Serviciile secrete militare ucrainene susțin că au pus mâna pe datele clasificate ale unui producător rus de drone





Agenția de informații militare din Ucraina (HUR) a obținut 100 de gigabytes (GB) de date clasificate, valorând aproximativ 1,5 miliarde de dolari, de la compania rusă Special Technology Center, a anunțat luni agenția, potrivit The Kyiv Independent.
Firma cu sediul în Sankt Petersburg, plasată sub sancțiuni ucrainene și internaționale, produce drone de recunoaștere Orlan, sisteme de război electronic și alte instrumente folosite de armata rusă.
Dronele Orlan sunt utilizate pe scară largă de către forțele ruse de invazie din Ucraina pentru a ajusta tirurile de artilerie și pentru a cerceta pozițiile ucrainene.




HUR ar fi obținut planuri, brevete și software atât pentru proiecte existente, cât și pentru cele în curs de dezvoltare.
Agenția a precizat că a obținut acces la datele companiei „de importanță critică” din industria de apărare rusă „datorită unei cooperări eficiente cu reprezentanți patrioți ai societății civile și ai comunității media”.
„Aceasta este o lovitură semnificativă la adresa Moscovei: datele sunt deja folosite pentru a consolida capacitățile de apărare ale Ucrainei și pentru a slăbi statul agresor”, a mai afirmat agenția ucraineană de informații militare, într-un comunicat.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


În decembrie, presa a relatat că un grup de hackeri ucraineni, susținut de Serviciul de Securitate al Ucrainei (SBU), a vizat infrastructura critică a Rosvodokanal, o companie rusă de utilități. Hackerii ar fi șters peste 50 de terabytes (TB) de date și ar fi obținut acces la 1,5 TB.
Atacul a avut loc la numai o săptămână după un atac cibernetic masiv, legat de Rusia, împotriva operatorului de telefonie ucrainean Kyivstar, care a provocat întreruperi ale internetului și ale rețelei în întreaga țară.




08 ian. - Acum 6 zile08-01-2024Forțele ucrainene au distrus un pod de cale ferată din apropierea Mariupolului ocupat
Forțele ucrainene au distrus un pod de cale ferată construit de ruși peste râul Kalmius, în apropierea orașului ocupat Mariupol, pod care urma să facă parte din ruta feroviară terestră dinspre Rusia spre peninsula anexată Crimeea, a anunțat Petro Andriușcenko, un consilier al primarului ucrainean al orașului, potrivit Ukrainska Pravda.
A fost distrusă mai ales structura podului din satul Hranitne, situat în apropiere de Mariupol. De asemenea, au fost incendiate rezervoare de combustibil și vehicule de geniu.

Andriușcenko a precizat, într-o postare pe Telegram, că podul făcea parte din calea ferată rusă care trebuia să lege Mariupolul și orașul Djankoi (din Crimeea) de orașele rusești Rostov-pe-Don și Taganrog. Podul era o „legătură” cu ramura din Donețk a căii ferate Mariupol-Aslanove-Kalchyk-Volnovakha.
Noua rută ar fi rezolvat problemele de logistică militară și civilă și ar fi redus dependența forțelor ruse de Podul Kerci, conform lui Andriușcenko.
„Chestiunea lansării unei căi ferate directe din Rusia a ieșit acum din discuție pentru o vreme”, a susținut Andriușcenko.
Oficialul a adăugat că armata rusă a încercat, cu ajutorul sistemelor de apărare antiaeriană, să doboare rachetele care au distrus podul , dar fără succes, în timp ce Forțele Armate ucrainene au profitat de moment și au reușit să localizeze sistemele antiaeriene de rachete recent desfășurate în zona Mariupolului.
08 ian. - Acum 6 zile08-01-2024Majoritatea țărilor UE nu oferă Ucrainei suficiente arme, spune Scholz
Cancelarul german Olaf Scholz a declarat luni că majoritatea țărilor din Uniunea Europeană nu livrează suficiente arme Ucrainei pentru a o ajuta să lupte împotriva invaziei ruse, făcând apel la aliați să își sporească eforturile, scrie Reuters.
În condițiile în care sprijinul militar american pentru Ucraina este blocat în Congresul SUA, Scholz a insistat asupra necesității ca Europa să își intensifice ajutorul pentru țara devastată de război, reiterând că guvernul german va sprijini Kievul atât timp cât va fi necesar.
Mai multe detalii: Olaf Scholz le reproșează statelor UE că sprijinul militar acordat Ucrainei este „insuficient”

08 ian. - Acum 6 zile08-01-2024Armata ucraineană: Rusia menține 19.000 de soldați la frontiera de nord a Ucrainei
Rusia menține o forță de 19.000 de soldați la granița cu regiunile ucrainene Sumî și Cernihiv, a declarat luni purtătorul de cuvânt al forțelor ucrainene din nordul țării, Iurii Povkh, potrivit The Kyiv Independent.
Forțele ruse au invadat cele două regiuni nordice la începutul campaniei din 2022, dar au fost împinse înapoi, în spatele granițelor, în luna aprilie a aceluiași an.
„Acest număr nu s-a schimbat de câteva luni, așa că nu este nevoie să discutăm despre semnalele că inamicul ar fi format vreun grup de atac”, a declarat Povkh, la televiziune.
Purtătorul de cuvânt a adăugat că un contingent de această mărime ar putea fi folosit pentru a securiza granița, dar nu pentru a străpunge liniile ucrainene.
Deși nu se află sub amenințarea unei ofensive majore, cele două regiuni se confruntă în mod regulat cu raiduri transfrontaliere ale grupurilor de sabotaj rusești și cu bombardamente.
„În prezent, putem spune că inamicul își desfășoară tirurile de hărțuire într-o măsură mai mare”, a declarat Povkh.
Forțele ucrainene mențin controlul asupra frontierei de nord și împiedică trecerea grupurilor de sabotaj rusești, a adăugat purtătorul de cuvânt.
În primele două săptămâni din decembrie, forțele ruse au încercat să treacă granița în regiunile Sumî și Cernihiv de șapte ori, a anunțat anterior generalul-locotenent Serhii Naiev. Cinci dintre aceste încercări au fost orpite de trupele ucrainene, a adăugat el.
08 ian. - Acum 6 zile08-01-2024Un colonel rus a murit după ce a „călcat pe o mină”
Arman Ospanov, un colonel rus, ar fi murit după ce a călcat pe o mină, relatează Sky News.
Anton Gerașchenko, un consilier al ministrului ucrainean de interne, a anunțat moartea colonelului rus, citând canalele rusești de Telegram.
Un alt cont de pe platforma de socializare X – „Ofițeri ruși uciși în Ucraina” – a anunțat și el decesul lui Ospanov.
Potrivit lui Gerașchenko, Ospanov avea o funcție de conducere în cadrul Forțelor Aeropurtate ruse și vizita teritoriile ocupate din Ucraina, pentru a ridica moralul trupelor, când a fost ucis.
Russian Telegram channels report that Arman Ospanov, a Russian colonel and head of the armored service of the Russian Airborne Forces, went to the occupied territories of Ukraine to raise the morale of personnel.There, he stepped on a mine and died. pic.twitter.com/OjiE0bhmvT— Anton Gerashchenko (@Gerashchenko_en) January 8, 2024 
08 ian. - Acum 6 zile08-01-2024Pierdere importantă pentru forțele aeriene ucrainene: pilotul „Cască Albastră” a fost ucis în lupte
Vladislav Zalistovskîi, un pilot ucrainean de 23 de ani care zbura sub indicativul „Cască Albastră”, a fost ucis pe 5 ianuarie în timp ce își apăra țara, a anunțat luni Brigada 114 de aviație tactică a Forțelor Aeriene ucrainene, la postul public ucrainean Suspilne.
Moartea tânărului pilot reprezintă o pierdere importantă pentru forțele aeriene ucrainene, scriu publicațiile Kyiv Independent și New Voice of Ukraine.
Mai multe detalii: Pilotul ucrainean Vladislav a murit în misiune la doar 23 de ani, la bordul unui MiG-29: „Din cine știe ce motiv, cerul îi ia la el pe cei mai buni”
08 ian. - Acum 6 zile08-01-2024Forțele ruse au încercat de șapte ori același asalt cu tancuri, fiind măcelărite de fiecare dată
Stilul de luptă al armatei ruse, aparent insensibil la pierderile de vieți omenești și echipament militar, a fost din nou evident luna trecută, în ciocnirile din nord-estul Ucrainei, sfârșite dezastruos pentru forțele Moscovei, scrie Forbes.
Forțele mecanizate rusești au încercat în repetate rânduri un atac cu tancuri aproape tras la indigo, în aceeași zonă a unei păduri din nord-estul Ucrainei, în ciuda faptului că toate tentativele au fost contracarate de trupele Kievului.
Potrivit Forbes, există dovezi vizuale a cel puțin șapte asalturi rusești eșuate în zona localității Sinkivka, regiunea Harkov, între 14 și 28 decembrie, atacurile fiind purtate de brigăzile separate 25 și 138 de pușcași motorizați.
Mai multe detalii: VIDEO | Episod greu de explicat al războiului din Ucraina: rușii au încercat de șapte ori același asalt cu tancuri. De șapte ori au fost măcelăriți
08 ian. - Acum 6 zile08-01-2024„Explozie” pe calea ferată în regiunea Ural din Rusia
O secțiune a căii ferate din apropierea orașului Nijni Tagil din regiunea Urali din Rusia a fost afectată de o „bubuitură”, relatează luni agențiile ruse de presă TASS și RBC, citând biroul procurorului pentru transporturi, potrivit Reuters.
Presa mainstream din Rusia folosește frecvent termenul „bubuitură” ca eufemism pentru explozie.
Baza, o publicație rusă cu surse în domeniul securității, scrie că explozia pe calea ferată a avut loc în apropierea stației San-Donato, în apropierea unui depozit de petrol.
Agențiile ruse de presă rusești au precizat că nimeni nu a fost rănit și că nu au existat pagube în urma incidentului.
RBC, citând Căile Ferate Ruse, a scris că traficul în zonă a fost „restricționat”, iar unele trenuri ar putea circula cu întârziere.
Luna trecută, o sursă ucraineană a declarat pentru Reuters că agenția de spionaj intern a Ucrainei a detonat explozibili pe o linie de cale ferată rusă din adâncul Siberiei, fiind al doilea atac într-o săptămână asupra rutelor de aprovizionare militară din zonă.
08 ian. - Acum 6 zile08-01-2024Forțele speciale ucrainene spun că au distrus un sistem militar rusesc Triada
Forțele ucrainene pentru operațiuni speciale (SSO) au anunțat luni descoperirea și distrugerea unui sistem rusesc de război electronic, „Triada-2”, în sectorul Donețk.
Triada este un sistem de război electronic special conceput pentru a dezactiva sateliții de comunicații care ghidează armatele de la sol, scrie New Voice of Ukraine. Dacă informația anunțată de tabăra ucraineană este confirmată, ar fi al doilea astfel de sistem distrus în mai puțin de un an.
Mai multe detalii: VIDEO | Forțele speciale ucrainene anunță că au distrus un sistem militar rusesc Triada, supranumit „ucigașul de sateliți”
08 ian. - Acum 6 zile08-01-2024Liderul prorus al regiunii Doneţk cere eliberarea „oraşelor ruse” Odesa şi Nikolaiv
Liderul autoproclamatei Republici Populare Doneţk, Denis Puşilin, a pledat luni pentru cucerirea oraşelor Odesa şi Nikolaiv din sudul Ucrainei, întrucât le consideră ruseşti din punct de vedere istoric, scrie Agerpres preluând EFE.
„Odesa este un oraş fondat de Ecaterina cea Mare în 1794. Din ordinul ei a apărut acest oraş. Este sau nu oare un oraş rusesc? Bineînţeles că este”, a declarat el agenţiei oficiale ruse de presă RIA Novosti.
Odesa, cel mai important oraş ucrainean de pe litoralul Mării Negre, este baza marinei ucrainene şi portul prin care Kievul îşi exportă cerealele.
„Pământurile din Nikolaiv au fost cucerite în timpul războaielor ruso-turce, adică au fost luate de la hanatul Crimeii, care era pe atunci vasal al Imperiului Otoman. Este sau nu rusesc acest oraş?”, a adăugat el.
Puşilin şi-a exprimat regretul că „greşeli” făcute de unii lideri sovietici au dus la situaţia actuală, într-o aluzie la existenţa unei populaţii rusofone în afara teritoriului Federaţiei Ruse. „Dacă s-au făcut greşeli, dacă recunoaştem şi vedem asta, atunci aceste oraşe trebuie să fie eliberate. Este ferma mea convingere”, a mai spus el.
În acelaşi timp, liderul prorus a negat că, aşa cum a declarat preşedintele ucrainean Volodimir Zelenski, armata rusă nu a reuşit să cucerească niciun oraş important în 2023.
„Ascultaţi, oare Artiomovsk (aşa cum numesc ruşii Bahmutul) nu este mare? Mă rog, n-am putut elibera Kievul”, a spus el, adăugând că, în pofida faptului că trupele ruse luptă în Ucraina împotriva armelor şi banilor occidentali, „armata rusa avansează”.
08 ian. - Acum 6 zile08-01-2024„Nu putem proteja de rachete întreg teritoriul Ucrainei”
Armata ucraineană a reușit să doboare doar 18 rachete rusești din cele 51 expediate de ruși „din cauza lipsei de sisteme Patriot și similare”, a declarat purtătorul de cuvânt al Forțelor Aeriene, Iuri Ignat.
„Nu putem acoperi complet întregul teritoriu al Ucrainei cu apărare antiaeriană, astfel încât să nu treacă nicio rachetă, așa că protejăm orașele și obiectele la nivel local”, a precizat Ignat, citat de Obozrevatel.
Sarcina este complicată de faptul că rachetele de croazieră și dronele zboară destul de jos, tocmai pentru a depăși sistemele de apărare aeriană.
08 ian. - Acum 6 zile08-01-2024Cel puțin 4 morți și peste 30 de răniți, anunță Kievul
Cel puțin 4 persoane au murit, 33 au fost rănite și mai multe oameni ar putea fi încă sub dărâmături, în urma atacului rusesc cu rachete asupra Ucrainei, de luni dimineața, potrivit ultimului bilanț transmis de autoritățile ucrainene.
Imagini de la bombardamentele de la Harkov și Zmiiv.

Hmelnițîi, după raidul rusesc de azi.

08 ian. - Acum 6 zile08-01-2024Șeful armatei ucrainene: Rușii au tras 59 de drone și rachete balistice și de croazieră asupra Ucrainei
În total, armata rusă a lansat 59 de drone și rachete, „care au lovit infrastructura critică, civilă, instalații industriale și militare”, potrivit generalului Valeri Zalujnîi, comandantul armatei ucrainene, citat de TSN. 18 rachete și toate UAV-urile ar fi fost doborâte de apărarea aeriană.

 8 UAV-urde tip „Shahed-136/131” din regiunea Primorsko-Ahtarsk;
7 rachete ghidate antiaeriene S-300/ S-400 din regiunea Belgorod;
 4 rachete balistice Kh-47M2, lansate de patru avioane MiG-31K (zona de lansare: Riazan, Tambov)
24 de rachete de croazieră Kh-101/Kh-555/Kh-55 trase 11 bombardiere strategice Tu-95MS (zona de lansare: Engels)
8 rachete de croazieră Kh-22 de la bombardierele Tu-22M3 din regiunea Belgorod;
6 rachete balistice „Iskander-M” de la Djankoy, Ciauda – Crimeea;
2 rachete aeriene ghidate Kh-31P de la aeronave tactice (zona de lansare; regiunea Belgorod).

08 ian. - Acum 6 zile08-01-2024Ministerul rus al Apărării a raportat interceptarea unei rachete ucrainene S-200 deasupra regiunii Belgorod
Sistemele rusești de apărare au interceptat o rachetă antiaeriană S-200 ucraineană deasupra regiunii Belgorod, transformată pentru atacuri asupra țintelor terestre, informează Ministerul rus al Apărării, citat de agenția de stat TASS.
Potrivit departamentului, încercarea Kievului de a ataca ținte rusești a fost oprită pe 8 ianuarie, la ora 07.00, ora Moscovei.
Citiți și: Aproximativ 300 de locuitori din Belgorod, evacuați în urma atacurilor lansate de ucraineni, anunță autoritățile locale
08 ian. - Acum 6 zile08-01-2024Cel puțin un mort și 26 de răniți, după atacurile rusești de azi
Cel puțin o persoană a murit, 26 au fost rănite și 4 persoane ar putea fi sub dărâmături, în urma atacului rusesc cu rachete asupra Ucrainei de luni, 8 ianuarie, informează ministrul ucrainean de interne Ihor Klimenko, într-o postare pe Telegram, preluată de Ukrainska Pravda.
„În această dimineață, ocupanții ruși au atacat cu rachete 4 regiuni ale Ucrainei. O persoană a murit”, a transmis Klimenko.

În Zaporojie, salvatorii intervin în 6 locații, unde rachetele au lovit zone rezidențiale, lângă case. Potrivit datelor operaționale, trei persoane au fost rănite .
În Novomoskovsk, regiunea Dnipropetrovsk, un microbuz răsturnat de un val exploziv, iar 8 pasageri au ieșit singuri din cabină. În total, 20 de persoane, dintre care 4 copii, au fost rănite. Sunt clădiri avariate.



O casă a fost distrusă în districtul Krivorizka o persoană a murit.
O casă din Krivoi Rog a fost de asemenea distrusă, trei persoane ar putea fi sub dărâmături. Un centrucomercial și de divertisment a fost avariat.
Rușii au executat 4 lovituri la Harkov, unde o întreprindere și o instituție de învățământ au fost avariate, iar o persoană a fost rănită.
Rușii au atacat și orașul Zmiiv. Salvatorii au eliberat două persoane de sub dărâmături, altele ar putea fi prinse sub moloz. Operațiunea de salvare este în desfășurare.
Și în regiunea Hmelnițșîi s-au auzit mai multe explozii, însă nu a fost anunțat un bilanț oficial al victimelor 

08 ian. - Acum 6 zile08-01-2024Rușii au bombardat accidental orașul Rubejnoie, pe care îl controlează
Șeful autodeclaratei Republicii Populare Lugansk, Leonid Pasecinik, a declarat că, deasupra orașului Rubejnoie (Rubijne) „a avut loc o descărcare de urgență” a unei bombe de 250 de kilograme (FAB-250), în timp ce o aeronavă a Forțelor Aerospațiale (VKS) executa misiuni de luptă, transmite Kommersant.
 În urma incidentului, nimeni nu a fost rănit, dar locuitorii caselor din apropiere au fost evacuați. Ministerul rus al Apărării nu a comentat încă incidentul.
Rubejnoie este situat în Republica Populară Luhansk, la 20 de kilometri de linia frontului. Orașul a intrat sub controlul trupelor ruse pe 13 mai 2022.
Un incident asemănător s-a petrecut pe 2 ianuarie, deasupra satului Petropavlovka din regiunea Voronej. Potrivit guvernatorului regional, Alexander Gusev, 4 persoane au fost rănite în urma detonării muniției. Șeful regiunii a spus că, după examinarea locuințelor distruse, vor fi reconstruite nouă case.
08 ian. - Acum 6 zile08-01-2024Cel puțin 20 de răniți în urma atacului cu rachete de la Novomoskovsk 
În dimineața zilei de 8 ianuarie, rușii au lansat un atac cu rachete asupra orașului Novomoskovsk din regiunea Dnipropetrovsk. Cel puțin 20 de persoane au fost rănite, inclusiv copii, precizează Obozrevatel, care citează pe primarul Serhi Reznik.
„În urma atacului cu rachetă asupra orașului, clădirile de locuințe au fost avariate. În acest moment, sunt aproximativ 20 de victime, printre care și copii”, a subliniat edilul.
08 ian. - Acum 6 zile08-01-2024Rușii au atacat orașele Zaporojie și Herson, anunță ucrainenii
Cel puțin 2 oameni au fost răniți la Zaporojie, în urma atacului rusesc cu rachete. 5 explozii s-au auzit în oraș, a precizat Iuri Malașko, șeful administrației militare regionale, preluat de Ukrainska Pravda. Serviciile operaționale și de salvare lucrează la locurile unde au căzut proiectilele.
Trupele ruse au lovit de cel puțin 4 ori la Harkov, a precizat primarul Ihor Terehov: „Inamicul a atacat instalațiile industriale ale orașului. Este un incendiu și în acest moment o femeie rănită“.
Oleh Sinegubov, șeful administrației militare regionale, a raportat că „rușii au tras cel puțin 4 rachete spre Harkov”, o întreprindere și o instituție de învățământ au fost avariate.
De asemenea, două persoane primesc asistență medicală, încă două sunt sub dărâmături, după ce o casă din Zmiiv, 40 de kilometri de Harkov, a fost lovită de o rachetă rusească, transmite radiodifuzorul public ucrainean Suspilne. Alte trei locuinte au fost avariate.
Forțele de Apărare de Sud raportează că, pe timpul nopții, unitățile lor de apărare aeriană au doborât 8 drone de tip „Shahed-131/136”, pe care rușii le-au trimis în regiunile Odesa și Mikolaiv. Resturile unuia dintre UAV-uri au căzut într-o zonă deschisă din Odesa, provocând un incendiu. 
08 ian. - Acum 7 zile08-01-2024Explozii în Dnipro, Zaporojie, Krivoi Rog și Harkov
Mai multe explozii s-au auzit în dimineața zilei de luni, 8 ianuarie, în orașele Dnipro și Zaporojie, în timpul unui raid aerian, relatează Ukrainska Pravda care citează Suspilne.
La ora locală 6:43, corespondenții Suspilne au raportat că au avut loc explozii în Dnipro, acestea fiind auzite în suburbii, iar în jurul orei 7, sunete de explozii s-au auzit în Zaporojie.
De asemenea, la ora 7:07, guvernatorul din Harkov, Oleg Sinegubov, a anunțat că forțele ruse au lansat lovituri asupra regiunii.
Tot luni dimineață au avut loc explozii în orașul Krivoi Rog din regiunea Dnipropetrovsk. Anterior, Forțele Aeriene au cerut locuitorilor orașului să se pună la adăpost, avertizând că este lansată o rachetă Kinjal de pe unul dintre avioanele de vânătoare rusești MiG-31K.
Alerte de raid aerian au fost declanșate luni dimineață în regiuni din estul Ucrainei, dar și la Kiev. Forțele aeriene au confirmat lansarea de rachete de pe bombardierele strategice rusești Tu-95MS și din avioanele de vânătoare MiG-31K.



Urmărește-ne pe Google News










 

----------------------------------


MAE, atenționare de călătorie pentru românii care merg în Republica Moldova. Țara vecină este afectată de un ciclon polar 
Știri România
2024-01-08T19:04:51+02:00

Ministerul Afacerilor Externe (MAE) a emis luni, 8 ianuarie, o atenţionare de călătorie pentru românii care călătoresc în Republica Moldova, unde Serviciul Meteorologic de Stat local a emis un cod portocaliu, în intervalul 7-10 ianuarie 2024, în legătură cu deplasarea unui ciclon sudic şi pătrunderea unei mase de aer polar în apropierea teritoriului ţării, relatează News.ro.



Potrivit MAE, începând cu data de 8 ianuarie 2024, va ninge abundent (15-20 l/mp), izolat se va semnala vijelie.
„Se aşteaptă intensificări ale vântului la rafală, de până la 15-20 m/s, temperatura medie zilnică a aerului va scădea cu 10-15°C, comparativ cu vremea din ultima perioadă, pe drumurile publice se vor forma troiene şi polei, iar pe vegetaţie şi pe firele electrice se va depune chiciură”, a transmis MAE.
Inspectoratul General pentru Situaţii de Urgenţă al R. Moldova recomandă cetăţenilor să nu pornească la drum cu mijloacele de transport, în special în ziua de 8 ianuarie 2024, atunci când precipitaţiile abundente sub formă de ninsoare ar putea crea dificultăţi de deplasare.




„În cazul în care deplasările sunt inevitabile, conducătorii auto trebuie să se asigure că drumurile naţionale şi locale sunt practicabile, iar autovehiculele să fie alimentate suficient, dotate cu pneuri de iarnă şi echipament special pentru deszăpezire şi lanţuri pentru anvelope. Bateria telefonului trebuie menţinută permanent încărcată, astfel încât, în situaţii de risc, să poată fi apelat Serviciul 112″, a mai transmis MAE.
Potrivit instituţiei, Comisia pentru Situaţii Excepţionale Chişinău a decis sistarea activităţii instituţiilor educaţionale, şcoli şi grădiniţe, din Chişinău, pe parcursul a două zile, în perioada 9-10 ianuarie 2024.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„În vederea evitării blocării mijloacelor de transport în punctele de frontieră, cetăţenii români sunt rugaţi să se documenteze în prealabil despre accesibilitatea acestora în ziua de plecare sau de sosire în Republica Moldova, pentru a nu se înregistra un grafic îngreunat la frontieră. Traversarea camioanelor prin postul vamal de frontieră Leuşeni-Albiţa este restricţionată. Autorităţile române interzic temporar circulaţia camioanelor din cauza ninsorii şi poleiului pe drumurile publice”, a mai anunţat MAE.




În data de 8 ianuarie 2024, autorităţile locale au decis oprirea circulaţiei transportului public în Chişinău, până la orele 16:00.
Mai multe zboruri programate pe Aeroportul Internaţional Chişinău, pentru ziua de 8 ianuarie 2024, au fost anulate, iar la unele se estimează întârzieri. Din cauza vântului şi a precipitaţiilor sub formă de ninsoare densă, nu este posibilă efectuarea procedurilor de degivrare a aeronavelor, prin urmare nu se permite decolarea acestora, fiind o procedură necesară pentru siguranţa zborurilor. Aeroportul Internaţional Chişinău îndeamnă pasagerii să verifice orarul zborurilor înainte de a porni spre aeroport.




Cetăţenii români pot solicita asistenţă consulară la numerele de telefon ale Ambasadei României la Chişinău: +373 22 260 737 şi +373 22 260 747, Consulatului General al României la Bălţi: +373 231 80001; +373 231 80005, Consulatului General al României la Cahul: +373 299 80001; +373 299 80002, apelurile fiind redirecţionate către Centrul de Contact şi Suport al Cetăţenilor Români din Străinătate (CCSCRS) şi preluate de către operatorii Call Center în regim de permanenţă,.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cetăţenii români care se confruntă cu o situaţie dificilă, specială, cu un caracter de urgenţă, au la dispoziţie şi telefoanele de permanenţă ale misiunii diplomatice a României la Chişinău: +373 68 33 63 63, CG Cahul +373 60200925 şi CG Bălţi: +373 681 95006.



Urmărește-ne pe Google News




----------------------------------


„Bombardarea la întâmplare” a civililor este o crimă de război, denunță Papa Francisc, în discursul său anual 
Știri Externe
2024-01-08T18:57:38+02:00

Papa Francisc, care a abordat conflictele din Orientul Mijlociu și Ucraina în discursul său anual adresat diplomaților, a declarat luni, 8 ianuarie, că „bombardarea la întâmplare" a civililor este o crimă de război, deoarece încalcă dreptul umanitar internațional, informează Reuters.



Francisc, în vârstă de 87 de ani, a făcut aceste afirmații într-un discurs de 45 de minute adresat trimișilor acreditați la Vatican din 184 de țări, care este numit uneori discursul Papei despre „starea lumii”.
În acesta, el a vorbit și despre conflictele din Africa și Asia, crizele de migrație din Statele Unite și America Latină, schimbările climatice și persecuția creștinilor.
Exprimându-și îngrijorarea că războiul dintre Israel și gruparea islamistă palestiniană Hamas din Fâșia Gaza s-ar putea extinde în tot Orientul Mijlociu, el a cerut „încetarea focului pe toate fronturile, inclusiv în Liban”.




Papa a condamnat atacul transfrontalier al Hamas din 7 octombrie, lansat din Gaza asupra sudului Israelului, catalogându-l drept un act „atroce” de „terorism și extremism”, și și-a reluat apelul pentru eliberarea imediată a celor care sunt încă ținuți captivi în Gaza de către militanții Hamas.
În comentariile sale care leagă cele două conflicte majore ce afectează lumea, Francisc a mai spus că războiul modern nu face adesea distincție între obiectivele militare și cele civile.




Nu există conflict care să nu sfârșească, într-un fel sau altul, prin „bombardamente la întâmplare” asupra populației civile, a insistat Suveranul Pontif.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Evenimentele din Ucraina și Gaza sunt o dovadă clară a acestui lucru. Nu trebuie să uităm că încălcările grave ale dreptului umanitar internațional sunt crime de război și că nu este suficient să le semnalăm, ci este necesar să le prevenim. Este nevoie de un efort mai mare din partea comunității internaționale pentru a apăra și a pune în aplicare dreptul umanitar, care pare a fi singura modalitate de a asigura apărarea demnității umane în situații de război. 
Papa Francisc:
Campania militară a Israelului în Fâșia Gaza a ucis până în prezent 22.835 de palestinieni, în majoritate femei și copii, potrivit oficialilor palestinieni din domeniul sănătății. Israelul afirmă că 1.200 de persoane au fost ucise în timpul asaltului Hamas din 7 octombrie, iar aproximativ 240 au fost luate ostatice.




Mii de civili ucraineni au fost uciși după invazia pe scară largă a Rusiei în Ucraina, care a început în februarie 2022.
„Poate că trebuie să ne dăm seama mai clar că victimele civile nu sunt «victime colaterale», ci bărbați și femei, cu nume și prenume, care își pierd viața”, a spus Francisc.
Suveranul Pontif a mai spus că reapariția antisemitismului, după ce a început războiul din Gaza, este un „flagel” care trebuie eliminat din societate.
În alte părți ale discursului său, Francisc a atacat din nou industria de armament, cerând înființarea unui fond prin care banii economisiți prin reducerea stocurilor de arme să fie redirecționați pentru eliminarea foametei.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


De asemenea, a cerut interzicerea universală a maternității surogat, catalogând-o „deplorabilă” și o încălcare gravă a demnității femeii și a copilului. „Un copil este întotdeauna un dar și niciodată baza unui contract comercial”, a spus Francisc.
Foto: Profimedia Images



Urmărește-ne pe Google News




----------------------------------


Bărbatul din București care a amenințat cu moartea o femeie și s-a baricadat în casă a fost reținut pentru 24 de ore 
Știri România
2024-01-08T18:55:00+02:00

Desfășurare de forțe pe o stradă din sectorul 4, în apropiere de Parcul Carol din București, luni dimineață. Un bărbat s-a încuiat în locuință după ce ar fi amenințat o vecină că o omoară, a anunțat Poliția Română. El este un fost polițist, în prezent pensionar. În cele din urmă, luptătorii de la Serviciul pentru Acțiuni Speciale au reușit să intre în locuință, l-au imobilizat pe bărbat, apoi l-au scos din casă. Pe numele lui a fost emis mandat de reținere pentru 24 de ore.



UPDATE ora 18.55: Poliția Capitalei a anunțat că față de bărbatul în cauză, în vârstă de 56 de ani, a fost dispusă măsura reținerii, pentru 24 de ore, urmând a fi prezentat magistraților cu propunere legală.
UPDATE ora 14.22: Bărbatul a fost transportat la Secția 18 de Poliție pentru audieri, anunță Poliția Capitalei.
„În urma pătrunderii în forță a luptătorilor Serviciului pentru Acțiuni Speciale din cadrul Poliției Capitalei, așa cum am precizat anterior, bărbatul a fost imobilizat. Acesta a fost condus la sediul Secției 18 Polițe, pentru audieri și continuarea cercetărilor”, se precizează în comunicat.




În locuința bărbatului au fost făcute percheziți, în urma cărora polițiștii au găsit trei arme, dintre care două letale.
Este vorba despre „două arme letale (pistoale), deținute în baza unei autorizații valabile, precum și un pistol, neletal, supus autorizării, pentru care avea certificat de deținător, toate fiind păstrate în condițiile prevăzute de lege”, au mai transmis polițiștii.
UPDATE ora 13.20: Bărbatul a fost scos din locuință de polițiști și dus la audieri, relatează Digi 24.




UPDATE ora 13.13: Bărbatul a fost imobilizat de echipajele speciale trimise la fața locului, anunță Poliția Capitalei.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Luptătorii Serviciului pentru Acțiuni Speciale – DGPMB au pătruns în imobil și l-au imobilizat pe bărbat”, anunță Poliția, precizând că „în urma intervenției, nici bărbatul și nici forțele de ordine nu au suferit vătămări”.
UPDATE ora 11.41: Poliția Capitalei precizează într-un comunicat că a fost sesizată inițial pentru că bărbatul a spart geamul de la intrarea în locuința femeii. Ulterior, o nouă sesizare indica faptul că acesta a amenințat-o pe femeie, apoi s-a baricadat în apartament.




„În această dimineață, 8 ianuarie 2024, în jurul orei 5.55, Direcția Generală de Poliție a Municipiului București – Secția 18 Poliție a fost sesizată de către o persoană cu privire la faptul că un bărbat ar fi distrus geamul de la intrarea în locuința unei femei. La fața locului s-au deplasat polițiști din cadrul subunității, care au constatat că cele sesizate se confirmă, fiind efectuată cercetarea la fața locului”, se precizează în comunicatul citat.
Poliția precizează și că nu este prima dată când bărbatul își amenință vecina.




„Ulterior, Secția 18 Poliție a fost sesizată, din nou, cu privire la faptul că bărbatul ar fi amenințat victima cu acte de violență și s-ar fi închis în apartament, refuzând orice comunicare cu polițiștii care au revenit la adresă. Din cercetări, s-a stabilit că acesta ar mai fi amenințat-o pe femeie și în alte situații cu acte de violență. Astfel, la fața locului s-a deplasat echipa din cadrul Serviciului pentru Acțiuni Speciale, precum și o echipă de negociatori. La acest moment, activitățile sunt în desfășurare”, mai transmite Poliția Capitalei.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


***
Știre inițială: Totul a început în noaptea de duminică spre luni, când din apartamentul bărbatului se auzeau zgomote puternice, iar o vecină și soțul ei i-au spus acestuia să nu mai facă gălăgie, a povestit fiul femeii.
Deranjat de reproș, bărbatul a amenințat-o cu moartea pe vecină.
La fața locului au ajuns echipaje de polițiști și jandarmi, iar între timp, femeia a fost dusă într-un loc sigur.
Bărbatul care a amenințat-o s-a baricadat în casă. Un negociator încearcă să discute cu el și să îl facă să iasă din locuință.
Foto: captură Digi 24



Urmărește-ne pe Google News




----------------------------------


Franz Beckenbauer a murit. Legenda fotbalului german avea 78 de ani 
Știri Externe
2024-01-08T18:42:40+02:00

Franz Beckenbauer, unul dintre cei mai mari fotbaliști germani din toate timpurile, a murit luni, 8 ianuarie, la vârsta de 78 de ani, din cauza unei boli care l-a făcut să petreacă ultimele zile în spital, relatează tabloidul german Bild și Gazeta Sporturilor. „I-au fost afectate judecata și memoria", anunța despre boală publicația germană Der Spiegel cu câteva zile înainte de deces.



„Cu profundă tristețe, anunțăm că a murit în somn, duminică, înconjurat de familia lui. Vă rugăm să îl plângeți în tăcere și să vă abtineți de la întrebări”, a fost anunțul făcut de familie.
Franz Beckenbauer va rămâne cel mai sonor nume al istoriei fotbalului german. Supranumit „Kaiser Franz” pentru valoarea sa extraordinară și pentru eleganța lui, amintește GSP.
De-a lungul carierei, Beckenbauer, care a jucat fundaș central, a fost căpitanul echipei Bayern Munchen și al naționalei Republicii Federale Germane (RFG). A cucerit 13 trofee în 14 ani (1964-1977) la echipa de club, inclusiv trei Cupe ale Campionilor Europeni, triumfuri continentale în serie (1974-1975-1976).




A evaluat de 103 ori pentru naționala Germaniei, pentru care a marcat de 14 ori. În tricoul Germaniei, a devenit campion mondial în 1974, iar în 1966 a terminat Mondialul pe locul 2. De asemenea, mai are un loc 3 în 1970.
A triumfat din nou din postura de antrenor al naționalei Germaniei cu care a câștigat Campionatul Mondial în 1990.
A fost unul dintre cei trei „zei” ai fotbalului, alături de brazilianul Mario Zagallo și de francezul Didier Deschamps, care au câștigat Mondialul și pe teren, și pe bancă. 



Urmărește-ne pe Google News




----------------------------------


Israelul a efectuat atacuri mortale pe teritoriile Siriei și Libanului. Netanyahu anunță că e gata de un război cu Hezbollah 
Știri Externe
2024-01-08T18:30:00+02:00

Un comandant Hezbollah a fost ucis într-un atac israelian în Liban ceea ce a provocat îngrijorări tot mai mari privind izbucnirea unui conflict regional. În acest timp, premierul israelian Benjamin Netanyahu le-a spus rezerviștilor din armată că Israelul preferă să restabilească securitatea în zonă fără a intra în război cu Hezbollah, dar că este gata să facă acest lucru dacă situația o impune.



Relatarea Livetext a războiului Israel-Hamas continuă aici: Israelul anunță că a ucis „o figură centrală” a Hamas în Siria. Biden spune că lucrează pentru a reduce operațiunile israeliene în Gaza
08 ian. - Acum 6 zile08-01-2024Biden: Lucrez în liniște cu Israelul pentru a reduce „în mod semnificativ” prezența IDF în Gaza
Președintele american Joe Biden a fost confruntat luni, în timp ce susținea un discurs în Carolina de Sud, de protestatarii de extremă stângă care cer o încetare a focului în Gaza.




„Le înțeleg pasiunea și am lucrat în liniște cu guvernul israelian pentru a-i determina să reducă semnificativ operațiunile și să iasă din Gaza”, a declarat președintele american citat de Times of Israel.
08 ian. - Acum 6 zile08-01-2024Responsabilii din domeniul securității l-au avertizat pe Netanyahu că Cisiordania este în pragul unei crize majore
Şefii instituțiilor israeliene din domeniul securităţii l-au avertizat de mai multe ori în ultimele zile pe prim-ministrul Benjamin Netanyahu că Cisiordania este în pragul unei escaladări majore a violențelor, relatează televiziunea israeliană Channel 12 citată de Times of Israel.




Temerile sporite vin în urma reținerii de către Israel a sute de milioane de dolari din veniturile fiscale care aparțin Autorității Palestiniene, pe lângă refuzul de a permite celor aproximativ 150.000 de lucrători palestinieni să se întoarcă la locurile de muncă din Israel și din colonii, potrivit televiziunii israeliene.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Premierul israelian a refuza organizarea unui vot a cabinetului de securitate pentru a anula ambele decizii, având în vedere presiunea partenerilor săi de coaliție de extremă dreaptă.




08 ian. - Acum 6 zile08-01-2024Benjamin Netanyahu anunță că e gata de un război cu Hezbollah
Aflat în vizită în orașul nordic Kiryat Shmona, premierul israelian Benjamin Netanyahu le-a spus rezerviștilor din armată că Israelul preferă să restabilească securitatea în zonă fără a intra în război cu Hezbollah, dar că este gata să facă acest lucru, relatează Times of Israel.
„Hezbollah s-a înșelat în privința noastră într-un mod major în 2006 și se înșeală serios chiar și acum”, le spune el soldaților din Brigada Regională 769.




„Trebuie să vadă aici o putere extraordinară, unitatea unui popor, determinarea de a face tot ce este necesar pentru a restabili securitatea în nord și vă spun că aceasta este politica mea”, a continuat el.
Netanyahu a vorbit cu soldații la câteva ore după ce o rachetă antitanc Hezbollah a lovit orașul.
„Desigur, preferăm ca acest lucru să se facă fără o campanie pe scară largă, dar asta nu ne va opri”, a spus premierul israelian. „Le-am dat un exemplu despre ceea ce se întâmplă cu prietenii lor din sud; asta se va întâmpla aici și în nord. Vom face totul pentru a restabili securitatea.”







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


08 ian. - Acum 6 zile08-01-2024Israelul a efectuat atacuri mortale în Siria
Israelul a desfășurat un val fără precedent de lovituri mortale în Siria, care vizează camioanele de marfă, infrastructura și persoanele implicate în frunizarea de armament iranian către mandatarii săi din regiune, au declarat pentru Reuters șase surse cu cunoștințe directe despre acest subiect.
Sursele, inclusiv un ofițer de informații militare sirian și un comandant în alianța regională care susține regimul de la Damasc, au declarat că Israelul și-a schimbat strategiile în urma atacului din 7 octombrie.




Deși Israelul a lovit de ani de zile ținte legate de Iran în Siria, inclusiv zone în care Hezbollah a fost activ, acum declanșează raiduri aeriene mai mortale și mai frecvente împotriva transferurilor de arme iraniene și a sistemelor de apărare aeriană în Siria, au spus sursele.
Comandantul alianței regionale și două surse suplimentare familiare cu gândirea Hezbollah au declarat că Israelul a abandonat „regulile nescrise ale jocului” care caracterizau anterior atacurile sale în Siria și par „că nu mai sunt precauți” în ceea ce privește provocarea de pierderi grele Hezbollah.




„Obișnuiau să tragă focuri de avertizare – loveau în apropierea camionului, băieții noștri coborau din camion și apoi loveau camionul”, a spus comandantul, descriind raidurile israeliene asupra transferurilor de arme efectuate de Hezbollah înainte de 7 octombrie.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


„Acum s-a terminat. Israelul declanșează acum raiduri aeriene mai mortale și mai frecvente împotriva transferurilor de arme iraniene și a sistemelor de apărare aeriană din Siria. Ei bombardează pe toată lumea direct. Bombardează pentru a ucide.”




08 ian. - Acum 6 zile08-01-2024Un comandant Hezbollah a fost ucis de Israel în Liban
O lovitură israeliană asupra sudului Libanului a ucis luni un comandant de rang înalt din forța de elită Radwan a Hezbollah, au declarat trei surse din domeniul securității pentru Reuters, relatează The Guardian.
Lovitura a vizat o mașină, iar cel ucis era comandant al unei forțe secrete a Hezbollah care operează de-a lungul sudului Libanului, notează și Associated Press, care citează un oficial libanez din domeniul securității care a vorbit sub protecția anonimatului. Hezbollah l-a identificat pe comandant în persoana lui Wissam al-Tawil, fără a oferi alte detalii, mai precizează AP.
O val de rachete Hezbollah a lovit sâmbătă o bază de trafic aerian din nordul Israelului, într-unul dintre cele mai mari atacuri de la granița israeliano-libaneză de la începutul războiului dintre Israel și Hamas. Hezbollah a declarat că acesta a fost un „răspuns inițial” la uciderea șefului adjunct politic al Hamas, Saleh Arouri, la Beirut, săptămâna trecută.
Mai multe informații: Un comandant Hezbollah a fost ucis într-un atac israelian în Liban, sporind îngrijorările privind izbucnirea unui conflict regional
08 ian. - Acum 6 zile08-01-2024Armata israeliană admite că a lansat atacul în care doi jurnaliști au fost uciși duminică, precizând că ținta era un „terorist”
Forțele de Apărare ale Israelului au recunoscut luni că ele au lansat atacul aerian în care au fost uciși duminică doi jurnaliști care lucrau pentru Al Jazeera în Gaza, spunând că au vizat un „terorist”, relatează CNN.
„O aeronavă a IDF a identificat și a lovit un terorist care opera o aeronavă ce reprezenta o amenințare pentru trupele IDF. Suntem conștienți de rapoartele potrivit cărora, în timpul atacului, alți doi suspecți care se aflau în același vehicul cu teroristul au fost, de asemenea, loviți”, a declarat armata pentru CNN.
Cei doi jurnaliști uciși sunt Hamza Wael Dahdouh, de la Al Jazeera, și Mustafa Thuria, care a lucrat ca operator video pentru AFP și alte organizații de știri, inclusiv Al Jazeera.
08 ian. - Acum 6 zile08-01-2024Ministrul israelian al apărării spune că armata va trece la următoarea „fază a războiului”
Forțele israeliene vor trece de la „faza de manevră intensă a războiului” la „diferite tipuri de operațiuni speciale”, a declarat ministrul israelian al apărării, Yoav Gallant, într-un interviu acordat Wall Street Journal și publicat luni, relatează CNN.
„Suntem aproape de următoarea fază în nord, inclusiv în orașul Gaza”, unde trupele israeliene au stabilit în mare parte controlul, cel puțin la suprafață, a spus Gallant.
În condițiile în care zeci de mii de civili se înghesuie în zonele sudice din Gaza, ministrul a admis că ofensiva militară a Israelului trebuie „să ia în considerare numărul mare de civili” și că tacticile militare vor trebui să se adapteze.
„Va fi nevoie de ceva timp. Dar nu vom renunța”, a mai precizat Gallant.
08 ian. - Acum 6 zile08-01-2024Antony Blinken spune că civililor palestineni trebuie să li se permită să se întoarcă acasă când va fi posibil
Secretarul de stat american Antony Blinken a declarat că civilii palestinieni „nu trebuie să fie presați să părăsească Gaza”, așa cum au sugerat doi miniștri israelieni de extremă dreapta, ci că aceștia trebuie să aibă permisiunea să se întoarcă acasă „de îndată ce condițiile permit”, relatează CNN.
„Ei nu pot și nu trebuie să fie presați să părăsească Gaza”, a spus duminică, la Doha, șeful diplomației americane, care a criticat declarațiile „iresponsabile” și „incendiare” ale miniștrilor și legislatorilor israelieni fără a-i numi pe aceștia.
Ministrul israelian de finanțe, Bezalel Smotrich, și cel al securității naționale, Itamar Ben Gvir, au propus relocarea palestinienilor în afara Fâșiei Gaza.
Președintele Israelului, Isaac Herzog, a declarat că relocarea palestinienilor în afara Fâșiei Gaza nu este „în mod categoric, oficial și fără echivoc” poziția Israelului.
08 ian. - Acum 6 zile08-01-2024IDF afirmă că a găsit tuneluri Hamas lângă școlile din Gaza și imagini cu elevi antrenați să folosească arme
Descoperirile au fost făcute în timp ce trupele israeliene își extindeau operațiunile în orașul Khan Younis din sudul Fâșiei Gaza, relatează Jerusalem Post.
Concret, forțele israeliene spun că au găsit un puț de tunel în apropierea unei școli, puști Kalașnikov de jucărie și fotografii care documentau faptul că elevii primeau pregătire în domeniul armelor.
De asemenea, armata precizează că a percheziționat infrastructura teroristă situată lângă casele civililor și a găsit arme, muniții, aparate de radio și documente cu valoare de informații.
08 ian. - Acum 6 zile08-01-2024Papa Francisc: „Urmăriți cu hotărâre” o soluție cu două state
Suveranul Pontif a făcut apel la „încetarea focului pe toate fronturile, inclusiv în Liban”, în discursul său anual adresat diplomaților, în care a vorbit despre soluția celor două state – israelian și palestinian – în cazul conflictului izbucnit pe 7 octombrie, relatează Al Jazeera.
Papa Francisc a condamnat atacul lansat de Hamas în urmă cu trei luni asupra Israelului și a cerut din nou eliberarea imediată a ostaticilor din Fâșia Gaza.
De asemenea, papa a afirmat că răspunsul militar al Israelului a provocat „o criză umanitară de o gravitate excepțională și o suferință de neconceput pentru civili” și a insistat ca spitalele, școlile și lăcașurile de cult din Gaza „să primească toată protecția necesară”.
08 ian. - Acum 6 zile08-01-2024Armata israeliană anunță că a lansat 30 de lovituri asupra unor ținte Hamas din sudul Fâșiei Gaza
Forțele de Apărare ale Israelului afirmă că în timpul nopții au avut loc lupte intense în orașul Khan Younis din sudul Fâșiei Gaza, unde au fost lansate lovituri asupra a 30 de ținte „semnificative” ale Hamas, relatează The Times of Israel.
Țintele au inclus situri subterane, depozite de arme și alte infrastructuri aparținând grupării, precizează IDF.
Armata mai menționează că pe un câmp din centrul Gaza, trupele au găsit un puț de tunel în care se aflau mii de dolari și arme.
Și tot în centrul enclavei, în zona Maghazi, militarii israelieni au lansat un atac aerian asupra unui depozit de arme al Hamas, unde erau depozitate rachete cu rază lungă de acțiune.
08 ian. - Acum 6 zile08-01-2024Israelul poate „copia” războiul din Gaza în Beirut, avertizează ministrul israelian al Apărării
Ministrul israelian al Apărării, Yoav Gallant, a declarat pentru Wall Street Journal că țara sa nu se teme să intre în război cu gruparea Hezbollah din Liban și spune că în Beirut se poate purta un război similar cu cel din Fâșia Gaza, relatează The Times of Israel.
Oficialul a declarat că deși prioritatea Israelului nu este să intre într-un război cu Hezbollah, „80.000 de oameni trebuie să se poată întoarce la casele lor în siguranță”, referindu-se la cei care și-au părăsit locuințele din cauza atacurilor. Astfel că, spune Gallant, dacă toate celelalte eșuează, „suntem dispuși să ne sacrificăm”.
„Ei văd ce se întâmplă în Gaza. Ei știu că putem face copy-paste la Beirut”, a adăugat ministrul.
După izbucnirea războiului dintre Israel și Hamas, au început să aibă loc și atacuri aproape zilnice peste granița de nord a Israelului, între armată și Hezbollah.
08 ian. - Acum 6 zile08-01-2024Furnizorii de servicii medicale au anunțat că se retrag din spitalul central din Gaza din cauza activității militare israeliene
Anunțul a fost făcut duminică de Comitetul Internațional de Salvare și de grupul Ajutor medical pentru palestinieni, care au invocat creșterea activității militare israeliene în zonă, relatează CNN.
Comitetul Internațional de Salvare a declarat că echipa sa medicală de urgență a fost „forțată să se retragă” de la spitalul Al Aqsa din orașul Deir al-Balah după ce armata israeliană a aruncat pliante în centrul Fâșiei Gaza ordonând palestinienilor să evacueze zona. 
„Având în vedere istoricul recent al atacurilor asupra personalului și facilităților medicale din Gaza, echipa nu se poate întoarce”, au precizat reprezentanții Comitetului într-un comunicat.
„Cantitatea de răniți din ultimele zile a fost îngrozitoare și, odată cu o reducere uriașă a personalului care poate veni la spital, există și mai puțină capacitate de tratare a acestora”, a declarat profesorul Nick Maynard, chirurg și lider clinic al echipei, adăugând că „există pacienți care mor în mod clar în departamentul de urgență și care ar putea fi salvați dacă ar exista suficient personal”.
Cele două grupuri au declarat că sunt „profund consternate” că echipele lor au fost nevoite să se retragă din spital și că vor lucra pentru a identifica locuri alternative pentru a oferi asistență medicală civililor.
Și organizația Medici fără Frontiere a anunțat sâmbătă că își va evacua personalul și familiile acestuia din unitatea medicală.
08 ian. - Acum 6 zile08-01-2024Al Jazeera acuză Israelul de „uciderea țintită” a doi jurnaliști palestinieni
Acuzațiile lansate de postul de televiziune panarab Al Jazeera vin după ce doi jurnaliști palestinieni din Fâșia Gaza au murit duminică într-un atac asupra mașinii lor, relatează The Guardian.
Hamza Wael Dahdouh, jurnalist Al Jazeera, și Mustafa Thuria, care a lucrat ca operator video pentru AFP și alte organizații de știri, au fost uciși în timp ce se aflau „în drum spre a-și face datoria” pentru canalul din Fâșia Gaza, a precizat Al Jazeera.
Un al treilea jurnalist independent care călătorea cu ei, Hazem Rajab, a fost grav rănit.
Al Jazeera „condamnă cu fermitate faptul că forțele de ocupație israeliene au luat în vizor mașina jurnaliștilor palestinieni”, transmite postul de televiziune printr-un comunicat, acuzând Israelul că „vizează” jurnaliști și „încalcă principiile libertății presei”.
Ministerul Sănătății din Gaza a confirmat, de asemenea, decesele, acuzând un atac israelian.
08 ian. - Acum 7 zile08-01-2024Armata israeliană a lovit un complex militar al Hezbollah
Forțele de Apărare ale Israelului (IDF) anunță că au atacat o serie de ținte ale Hezbollah în Liban în cursul nopții de duminică spre luni, relatează Jerusalem Post.
Avioanele de luptă ale IDF au atacat în cursul nopții un complex militar Hezbollah în apropierea satului Marwahin, precum și un lansator de rachete și infrastructura teroristă în apropierea satului Ayta ash Shab.
În ultimele 24 de ore, o aeronavă israeliană cu comandă de la distanță a atacat un lansator din care a fost trasă o rachetă spre teritoriul Israelului, iar un elicopter de luptă a lovit o zonă din care a fost lansată o rachetă antiaeriană.
08 ian. - Acum 7 zile08-01-2024Antony Blinken își continuă turneul în Orientul Mijlociu cu vizite în Emiratele Arabe Unite, Arabia Saudită și Israel
Secretarul de stat american Antony Blinken are programate luni întâlniri cu oficiali din Emiratele Arabe Unite și în Arabia Saudită, după care se va îndrepta spre Israel, continuându-și turneul în Orientul Mijlociu într-o încercare de a preveni extinderea războiului în regiune, relatează The Times of Israel și CNN.
Blinken s-a aflat duminică în Iordania și Qatar. De asemenea, el urmează să viziteze Cisiordania și Egiptul în această săptămână. Turneul său în Orientul Mijlociu are loc pe fondul intensificării schimburilor de focuri dintre gruparea libaneză Hezbollah, susținută de Iran, și Israel.
„Acesta este un moment de tensiune profundă pentru regiune. Este un conflict care ar putea cu ușurință să se metastatizeze, provocând și mai multă insecuritate și suferință”, a declarat Blinken la Doha, înainte de a se îndrepta spre Abu Dhabi.
„Ne-am concentrat intens asupra eforturilor de a preveni extinderea conflictului”, a mai spus șeful diplomației americane după ce s-a întâlnit cu premierul Qatarului.
Blinken a mai declarat că le va spune oficialilor israelieni că este important să facă mai mult pentru a preveni victimele civile în Gaza și că civililor palestinieni trebuie să li se permită să se întoarcă acasă și să nu fie presați să părăsească Gaza.
Totodată SUA doresc ca vecinii arabi ai Israelului să joace un rol în reconstrucția, guvernarea și securitatea în Gaza.
07 ian. - Acum 7 zile07-01-2024Bază aeriană strategică de pe Muntele Meron, avariată în urma unui atac Hezbollah
Un baraj de rachete Hezbollah a avariat sâmbătă noaptea o bază aeriană strategică din nordul Israelului, relatează The Guardian.
Armata israeliană a recunoscut că au fost provocate „daune” bazei sale de control al traficului aerian de pe Muntele Meron, în urma unui atac cu rachete al Hezbollah de sâmbătă.
Hezbollah a tras un baraj de rachete și rachete antitanc asupra bazei, care se află la aproximativ 8 kilometri de granița cu Liban, lovind două dintre cupolele radarului, arată imaginile publicate de grupul terorist.
Forțele de Apărare Israeliene au refuzat să comenteze amploarea pagubelor de la baza aeriană. Dar imaginile video par să arate un incendiu pe sau lângă o cupolă care protejează echipamentele sensibile de la baza aeriană.
Cu toate acestea, armata israeliană spune că matricea sa de apărare aeriană continuă să funcționeze, deoarece are sisteme de rezervă.
Asta înseamnă că sistemele de apărare aeriană ale Israelului continuă să funcționeze, iar armata investighează atacul pentru a preveni daune similare în viitor.
07 ian. - Acum 7 zile07-01-2024SUA resping sugestiile israeliene de strămutare a palestinienilor din Gaza
Secretarul de stat american Antony Blinken a declarat că SUA „resping” declarațiile unor miniștri și parlamentari israelieni care cer strămutarea palestinienilor din Gaza, 
Declarațiile vin în timp ce Blinken discută despre posibila întoarcere a palestinienilor în nordul Gazei, pe măsură ce Israelul trece la o fază de „intensitate mai scăzută” a campaniei sale acolo.
ONU poate „juca un rol crucial în evaluarea a ceea ce trebuie făcut pentru a permite palestinienilor strămutați să se întoarcă acasă”, spune el.
07 ian. - Acum 7 zile07-01-2024O fetiță palestiniană de 3 ani a fost ucisă într-un atac cu mașina la un punct de control din Ierusalimul de Est
Poliția israeliană a anunțat că un copil palestinian a fost ucis din greșeală, duminică, de ofițeri în timpul unui atac cu mașina la un punct de control din Ierusalimul de Est.
Potrivit poliției, o mașină cu un bărbat și o femeie palestinian a ajuns la punctul de control din apropierea orașului Biddu din Cisiordania și a accelerat într-un ofițer de poliție de frontieră în vârstă de 20 de ani.
Ofițerul a fost rănit ușor, iar alți ofițeri au deschis focul asupra vehiculului, ucigând ambii ocupanți.
„În urma împuşcăturii asupra teroriştilor, o fată care se afla într-un alt vehicul la trecere a fost lovită”, a spus poliţia.
Potrivit medicilor, fata palestiniană, în vârstă de trei ani, a fost grav rănită de focuri de armă și a fost declarată moartă la fața locului la scurt timp mai târziu.
07 ian. - Acum 7 zile07-01-2024Ofensiva militară israeliană se va muta în sudul Fâșiei Gaza
Afirmația că infrastructura militară a Hamas a fost distrusă în nordul Gazei înseamnă că trupele israeliene se vor concentra acum mai mult spre sudul enclavei, relatează AP:
Daniel Hagari, purtătorul de cuvânt al armatei, a spus că sunt de așteptat lupte dispersate în nordul Gazei, împreună cu rachete lansate sporadic de acolo spre Israel. 
Potrivit acestuia, Hamas nu mai operează într-o manieră organizată în zonă, dar militanții „dezniel și fără comandanți” sunt încă prezenți. Armata a declarat că a ucis peste 8.000 de luptători Hamas, fără a prezenta dovezi.
Daniel Hagari a spus că forțele israeliene vor acționa diferit decât în ​​​​nordul Gazei, unde bombardamentele puternice și luptele la sol au „nivelat” cartiere întregi.
Armata israeliană suspectează că taberele urbane de refugiați, care sunt prezente în vizate, sunt pline de oameni înarmați și că „un oraș subteran cu tuneluri întinse” a fost descoperit sub Khan Younis. 
Daniel Hagari a mai transmis că armata israeliană va „aplica lecțiile pe care le-a învățat”, dar nu a detaliat. În schimb a anunțat că luptele „vor continua pe tot parcursul anului 2024”.



Urmărește-ne pe Google News










 

----------------------------------


Joe Biden nu ia în calcul să îl demită pe șeful Pentagonului, după ce Lloyd Austin s-a internat în secret la Terapie Intensivă 
Știri Externe
2024-01-08T18:16:08+02:00

Președintele american Joe Biden nu ia în considerare demiterea secretarului Apărării, Lloyd Austin, deși șeful Pentagonului nu a dezvăluit că este spitalizat de mai multe zile, de la începtul anului, a declarat luni, 8 decembrie, un oficial de la Casa Albă, potrivit Reuters.



Austin, care se află chiar sub Biden în vârful lanțului de comandă al armatei americane, a ascuns zile întregi președintelui și publicului internarea sa în spital, la Terapie Intensivă, în ziua de Anul Nou.
Întrebat dacă Austin s-a aflat în stare de inconștiență, după ce a fost internat, și dacă reprezentanții Casei Albe au fost informați despre acest lucru, oficialul, care a vorbit sub rezerva anonimatului, a spus că nu știe.
Oficialii americani au dezvăluit duminică faptul că spitalizarea lui Austin a fost mult mai secretizată decât se știa până acum, o listă lungă de persoane, inclusiv Biden și numărul 2 din Pentagon, nefiind informați.




Atribuțiile lui Austin îi cer să fie disponibil în orice moment pentru a răspunde oricărei crize de securitate națională.
El a anunțat sâmbătă că își asumă „întreaga responsabilitate” pentru secretul legat de spitalizarea sa.
Nu se știe ce problemă de sănătate a determinat spitalizarea lui Austin.
Purtătorul de cuvânt al Pentagonului, generalul de brigadă Pat Ryder, a declarat duminică faptul că Lloyd Austin „este în continuare spitalizat la centrul medical naţional Walter Reed, dar se recuperează bine”.




Ryder a mai spus că şeful Pentagonului şi-a reluat atribuţiile vineri seară, iar de atunci „a primit rapoarte operative şi a oferit îndrumările necesare echipei sale”.
Foto: Profimedia Images



Urmărește-ne pe Google News




----------------------------------


Cine este bărbatul din Bucureşti ridicat de poliţiştii de la trupele speciale, după ce şi-a ameninţat cu moartea o vecină 
Știri România
2024-01-08T18:00:02+02:00

Bărbatul din Bucureşti ridicat de poliţiştii de la acţiuni speciale, după ce şi-a ameninţat o vecină cu moartea, este fost poliţist şi are o funcţie de conducere în partidul Mişcarea România Suverană (MRS), formaţiune condusă de fostul ministru al afacerilor interne Carmen Dan, relatează News.ro.



Carmen Dan a transmis, într-un comunicat de presă, că partidul „va analiza în cadrul instituţional măsurile care se impun a fi luate” în privinţa bărbatului.
Carmen Dan confirmă că preşedintele filialei MRS, sector 5 Bucureşti, Cătălin Coman, a fost implicat în scandalul în care poliţiştii au intervenit, alături de colegii lor de la acţiuni speciale. Ea anunţă că partidul va analiza şi sancţiona conduita bărbatului.
„Implicarea domnului Cătălin Coman într-un scandal legat de acte de violenţă domestică va fi sancţionată politic de către MRS. După cum ştiţi, am iniţiat şi am modificat legislaţia în sensul eficientizării prevenirii şi combaterii violenţei domestice. Conduita publică a oricărui membru de partid trebuie să fie adecvată normelor sociale, motiv pentru care vom analiza în cadrul instituţional al MRS măsurile care se impun a fi luate în acest caz. Bineînţeles, după ce ancheta aflată în derulare se va finaliza şi vom afla rezultatele”, a transmis Carmen Dan.




Fostul ministru de interne spune că „experienţa personală mă determină să nu reacţionez «la cald» şi să urmăresc (la fel ca şi dumneavoastră) derularea evenimentelor”.
„În ceea ce priveşte comentariile legate de posibila participare a domnului Coman (care într-adevăr este preşedinte al MRS, sector 5 Bucureşti) în acţiunea de introducere în spaţiul meu privat a unei tehnici de monitorizare ambientală, menţionez că nu sunt în măsură să comentez deciziile luate de unitatea de Parchet competentă, care a investigat cazul. Dosarul este, din câte ştiu, soluţionat cu neînceperea urmăririi penale”, mai transmite Carmen Dan.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Fostul poliţist Cătălin Coman mai este cercetat în două dosare penale, în care este acuzat tot de infracţiuni cu violenţă, conform unor surse judiciare citate de News.ro.



Urmărește-ne pe Google News




----------------------------------


Pilotul ucrainean Vladislav a murit în misiune la doar 23 de ani, la bordul unui MiG-29: „Din cine știe ce motiv, cerul îi ia la el pe cei mai buni” 
Știri Externe
2024-01-08T17:44:00+02:00

Moartea tânărului pilot reprezintă o pierdere importantă pentru forțele aeriene ucrainene, scriu publicațiile Kyiv Independent și New Voice of Ukraine.



Vladislav Zalistovskîi, un pilot ucrainean de 23 de ani care zbura sub indicativul „Cască Albastră”, a fost ucis pe 5 ianuarie în timp ce își apăra țara, a anunțat luni Brigada 114 de aviație tactică a Forțelor Aeriene ucrainene, la postul public ucrainean Suspilne.
Zalistovskîi, scrie New Voice of Ukraine, s-a născut în orașul Malin, regiunea Jîtomir, și a absolvit Facultatea de Aviație a Universității Naționale a Forțelor Aeriene Ivan Kojedub din Harkov, în 2021. El era pilot al unui avion de vânătoare MiG-29.




„Din nefericire, în mica noastră familie de aviatori a avut loc o tragedie”, a scris pe Instagram camaradul lui Zalistovskîi, cu indicativul Air Fighter.
„Am pierdut nu doar un pilot, ci și un camarad de încredere, prieten, fiu și pur și simplu o persoană minunată și strălucitoare! El a fost unul dintre cei cu care aș fi îndeplinit orice sarcină cu încrederea că nu mă va lăsa într-o situație dificilă, atât în misiunile militare, cât și în viață în general!”, a mai spus el.




„Vladislav a murit apărând cerul nostru, deși avea doar 23 de ani. Îmi plec capul în fața lui și îi aduc un omagiu ca unui adevărat pilot de vânătoare care a murit apărând Ucraina!”, a adăugat camaradul.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Partenera lui Zalistovskîi a confirmat moartea pilotului, într-o postare pe Instagram.
„Ți-ai iubit slujba, viața, cerul, dar ți-a jucat o glumă crudă”, a scris Evghenia Nesterenko. „Aveai doar 23 de ani. Dar din cine știe ce motiv, cerul îi ia pe cei mai buni”, a adăugat ea.



Urmărește-ne pe Google News




----------------------------------


Avertismentul medicului Radu Ţincu: La un moment dat, cineva va muri în faţa unui spital pentru că nu există personal medical care să îl trateze 
Știri România
2024-01-08T17:16:44+02:00

Radu Ţincu, medic de Terapie Intensivă şi Toxicologie la Spitalul Floreasca, a declarat luni, într-o conferinţă de presă organizată de ASSMB privind situaţia din sistemul sanitar, că niciun spital din România nu are organigrama completă pentru personalul medical, informează News.ro. În prezent se înregistrează un deficit de aproximativ 15.000 de medici la nivel naţional, potrivit directorului general al ASSMB, Oana Sivache.



Radu Ţincu a precizat că, „din păcate, nu am înţeles nimic din pandemie, când, într-o criză sanitară, am observat că deficitul de personal din Terapie Intensivă a fost cuantificat prin vieţi omeneşti”.
„Vedem foarte clar că deficitul pe terapie intensivă nu se regăseşte doar în spitalele mici”, a spus medicul, dând exemplul de la Spitalul Foişor, unde are loc suprasolicitarea personalului din ATI.
El a precizat că „nu putem avea pretenţii la servicii de calitate, atâta vreme cât acei pacienţi sunt îngrijiţi de un personal deficitar”.




„Ne întrebăm câţi dintre pacienţi sau aparţinători ştiu, de exemplu, că unele spitale funcţionează cu jumătate din normativul de personal şi cred că această acceptare a acestor deficienţe nu face decât să îi condamnăm pe aceşti oameni la moarte”, a adăugat medicul. 

Sănătatea nu este divizabilă între ASSMB, Consiliile Judeţene şi Ministerul Sănătăţii, scopul final al tuturor este ca pacientul să fie salvat, iar în momentul în care luăm decizia să blocăm posturile din sistemul de sănătate, având în vedere că discutăm de un sistem deficitar dinainte de această Ordonanţă, este clar că ne punem cu toţii întrebarea dacă nu cumva, cineva, la un moment dat va muri în faţa unui spital, pentru că nu există personal medical care să îl trateze. 
Radu Ţincu:




Radu Ţincu a precizat că există deficit de personal şi în spitalele Ministerului Sănătăţii. „Cred că pot să spun cu responsabilitate, niciun spital din România nu are organigrama completă pentru personalul medical, discutăm de medici, asistenţi, sau infirmiere. În anumite zone ale ţării nu există linii de gardă pentru anumite specialităţi”, a mai spus el.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Deficit de 15.000 de medici la nivel naţional
Directorul general al ASSMB, Oana Sivache, a declarat că în prezent se înregistrează un deficit de aproximativ 15.000 de medici la nivel naţional, potrivit News.ro.




„Deficitul de medici de care suferă România astăzi este determinat de mai mulţi factori, în special de decizii fără analiză care să ţină cont de realităţile sistemului la nivelul organismelor decidente”, a spus Oana Sivache, la conferinţa de presă organizată de ASSMB.
Oana Sivache a menţionat că nu nu există o strategie a decidenţilor de acoperire a deficitului de medici.
„Vorbim astăzi, în România, despre un deficit de aproximativ 15.000 de medici la nivel naţional”, a spus ea, adăugând că nu crede că doar deblocarea posturilor în sănătate este o soluţie, ci şi regândirea modalităţilor de repartizare uniformă şi eficientă a asistenţei medicale primare şi de urgenţă la nivelul întregii ţări.




Boloş: Problema posturilor din sănătate se va rezolva
Problema posturilor din sistemul de sănătate se va rezolva, probabil, în cursul acestei săptămâni, în şedinţa de Guvern, a anunţat luni ministrul Finanţelor, Marcel Boloş, într-o conferinţă de presă, potrivit Agerpres.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Încă de anul trecut am făcut aceste demersuri pentru sistemul de sănătate, aprobând, din câte îmi aduc aminte, 4.000 de posturi pentru Ministerul Sănătăţii şi 1.000 de posturi pentru autorităţile publice locale. Acum, la nivelul Ministerului Finanţelor, memorandumul de la Ministerul Dezvoltării Regionale, care răspunde de reţeaua de unităţi sanitare, este elaborat. Sunt 5.000 de posturi care sunt solicitate pentru a fi scoase la concurs. Aşteptăm şi memorandumul de la Ministerul Sănătăţii şi domnul prim-ministru va decide în şedinţa de Guvern demersurile care trebuie făcute mai departe şi sigur problema aceasta, probabil, se va rezolva în cursul acestei săptămâni”, a precizat Boloş.




Acesta a transmis că, de la intrarea în vigoare a Ordonanţei 115, este valabil fără memorandum pentru tot sectorul public principiul un post eliberat un post scos la concurs, iar pentru acele situaţii în care este nevoie de posturi suplimentare cu justificarea corespunzătoare şi în acest an se va merge pe acelaşi mecanism.
Întrebat câte posturi au fost solicitate din partea tuturor ministerelor, Marcel Boloş a precizat că au venit 33.000 de solicitări, însă prioritate va avea sistemul de sănătate.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


„În cursul acestei săptămâni, în şedinţa de Guvern, va fi analizat memorandumul care vine cu aceste solicitări. Deci, noi avem cele două solicitări de la Ministerul Dezvoltării Regionale: unul pentru reţeaua de unităţi sanitare aflate în coordonarea autorităţilor publice locale şi un al doilea memorandum care este din partea Ministerului Sănătăţii pentru reţeaua de unităţi sanitare. În şedinţa de Guvern din această săptămână se va lua în discuţie şi aici dl. prim-ministru decide”, a explicat ministrul Finanţelor.




Potrivit acestuia, bugetul pentru cheltuielile de personal pe anul 2024 depăşeşte 120 de miliarde de lei, iar fiecare dintre ministerele de linie are obligaţia de a se încadra în cheltuielile de personal pe care şi le-a bugetat.
Sâmbătă, Colegiul Medicilor din Municipiul Bucureşti (CMMB) a lansat un apel pentru deblocarea posturilor în sănătate şi precizează că în sistemul medical public din Bucureşti sunt aproximativ 900 de posturi de medici vacante.



Urmărește-ne pe Google News




----------------------------------


Papa Francisc cere interzicerea mamelor surogat, practică pe care o denunță ca fiind una „deplorabilă” 
Știri Externe
2024-01-08T17:16:23+02:00

Papa Francisc a cerut luni, 8 ianuarie, interzicerea la nivel mondial a conceperii copiilor prin intermediul mamelor surogat, catalogând această practică drept „deplorabilă" şi o încălcare gravă a demnităţii femeii şi a copilului, scrie news.ro citând Reuters.




Consider deplorabilă practica aşa-numitei maternităţi surogat, care reprezintă o încălcare gravă a demnităţii femeii şi a copilului, bazată pe exploatarea situaţiilor de nevoi materiale ale mamei. În consecinţă, îmi exprim speranţa pentru un efort al comunităţii internaţionale de a interzice această practică în mod universal. 
Papa Francisc:
Teoria genului, „extrem de periculoasă”
Suveranul Pontif, care este liderul spiritual a peste 1,35 miliarde de catolici din întreaga lume, a reafirmat, de asemenea, condamnarea de către Vatican a teoriei genului, care sugerează că genul este mai complex şi mai fluid decât categoriile binare de bărbat şi femeie şi depinde de mai mult decât de caracteristicile sexuale vizibile.




El a calificat teoria drept „extrem de periculoasă, deoarece anulează diferenţele, în pretenţia sa de a-i face pe toţi egali”.
Francisc, în vârstă de 87 de ani, a făcut aceste afirmaţii într-un discurs de 45 de minute adresat diplomaţilor acreditaţi la Vatican, văzut adesea ca fiind discursul său despre „starea lumii”.
Comentariile Papei Francisc sunt susceptibile de a stârni reacţii negative din partea grupurilor pro-LGBT+, deoarece maternitatea surogat este adesea folosită de partenerii homosexuali sau de lesbiene care doresc să aibă copii.




Totuşi, aceste comentarii ale Papei urmează deciziei sale istorice de a permite preoţilor să binecuvânteze cuplurile de acelaşi sex.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Maternitatea surogat este ilegală în Italia
Există puţine statistici cu privire la numărul de copii născuţi prin intermediul mamelor surogat. Din cauza îngrijorărilor etice, practica este ilegală în multe ţări din lume, precum şi în unele state americane.
Criticii practicii avertizează asupra potenţialului de „prejudecată a sărăciei” la adresa femeilor care devin mame surogat din cauza nevoilor financiare.




Dar interesul continuă să crească, pe măsură ce tot mai multe femei aleg să amâne sarcina până mai târziu în viaţă, când fertilitatea scade, şi pe măsură ce tot mai multe cupluri de acelaşi sex caută modalităţi de a întemeia o familie atunci când nu pot concepe singure.
În Italia, ţara care înconjoară Vaticanul, maternitatea surogat este ilegală, iar coaliţia de dreapta a premierului Giorgia Meloni, aflată la guvernare, promovează în parlament o lege care ar extinde interdicţia existentă pentru a pedepsi cuplurile care merg în străinătate pentru a efectua procedura.
Foto: Profimedia Images



Urmărește-ne pe Google News




----------------------------------


Avioanele de vânătoare americane survolează Bosnia pentru a transmite un mesaj ferm sârbilor secesioniști 
Știri Externe
2024-01-08T17:07:13+02:00

Două avioane de vânătoare F-16 vor survola luni Bosnia pentru a sublinia sprijinul SUA pentru integritatea teritorială a acestei țări împotriva „activității secesioniste“ a sârbilor, în contradicție cu acordurile de pace de la Dayton din 1990, a anunțat ambasada SUA la Sarajevo, relatează Reuters.



Survolul va face parte din antrenamentele bilaterale aer-sol desfășurate împreună cu forțele armate naționale ale Bosniei în zonele din nordul țării balcanice care nu sunt controlate de sârbi, a precizat Ambasada SUA la Sarajevo într-un comunicat.
O declarație a ambasadei s-a referit la reînnoirea agitației separatiste a lui Milorad Dodik, liderul naționalist și prorus al regiunii sârbe postbelice din Bosnia, care a cerut de mult timp ca aceasta să se despartă și să se alăture aliatului său vecin, Serbia.




„Această instruire bilaterală este un exemplu de cooperare militară avansată între militari care contribuie la pacea și securitatea în Balcanii de Vest, precum și demonstrează angajamentul Statelor Unite de a asigura integritatea teritorială a Bosniei-Herțegovina în fața activităților anti-Dayton și secesioniste”, se arată în comunicat.
Washingtonul a intermediat acordul de la Dayton, care a pus capăt războiului din Bosnia din 1992-1995, în care au fost ucise aproximativ 100.000 de persoane și două milioane au fost strămutate. Tratatul a împărțit Bosnia într-o republică sârbă (RS) și o federație împărțită între croați și bosniaci, cu un guvern central relativ slab.





„Statele Unite au subliniat faptul că Constituția Bosniei-Herțegovina nu prevede niciun drept de secesiune și vor acționa dacă cineva va încerca să schimbe acest element de bază al acordului de la Dayton”, se mai arată în comunicatul ambasadei.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Luni seară, sârbii bosniaci vor începe sărbătorirea zilei autoproclamatei lor independențe de stat, care a fost interzisă, pe motiv că este discriminatorie față de non-sârbi, de către Curtea Constituțională din Bosnia. O paradă a poliției și a forțelor speciale este programată pentru marți.



Urmărește-ne pe Google News




----------------------------------


VIDEO | Forțele speciale ucrainene anunță că au distrus un sistem militar rusesc Triada, supranumit „ucigașul de sateliți” 
Știri Externe
2024-01-08T17:02:37+02:00

Triada este un sistem de război electronic special conceput pentru a dezactiva sateliții de comunicații care ghidează armatele de la sol, scrie New Voice of Ukraine. Dacă informația anunțată de tabăra ucraineană este confirmată, ar fi al doilea astfel de sistem distrus în mai puțin de un an.



Forțele ucrainene pentru operațiuni speciale (SSO) au anunțat luni descoperirea și distrugerea unui sistem rusesc de război electronic, „Triada-2”, în sectorul Donețk.
Potrivit The New Voice of Ukraine, agenți din Regimentul 3 separat cu destinație specială al forțelor ucrainene au descoperit acest sistem rusesc în timp ce desfășurau operațiuni de recunoaștere în sectorul din estul țării.
După identificarea țintei, operatorii SSO au direcționat focul de la o unitate de rachete a forțelor ucrainene, distrugând complet sistemul.





Triada-2 este special conceput pentru a dezactiva sateliții de comunicații. Rușii au finalizat dezvoltarea sa în toamna anului 2018, iar în primăvara anului 2019, Triada-2 a fost detectat pentru prima dată pe teritoriul regiunii ocupate Luhansk.




Sistemul Triada este considerat a fi una dintre cele mai noi una arme produse de industria rusească de apărare, potrivit ArmyInform, un organ de presă administrat de Ministerul Apărării din Ucraina.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Dezvoltarea Triada a început în 2001, la Institutul Central de Cercetare al Ministerului rus al Apărării. După ani de perfecționare, primul contract pentru achiziționarea unui număr nespecificat de astfel de sisteme a fost semnat în 2018.
Sistemul Triada este produs la uzina Elektropribor din orașul Vladimir.




Partea rusă îl etichetează grandios drept „ucigaș al comunicațiilor prin satelit”, susținând că sistemul poate bloca comunicațiile prin satelit și chiar dezactiva complet sateliții. Rușii au susținut chiar că Triada reprezintă o „victorie” asupra rețelei Starlink.
Forțele armate ucrainene au mai anunțat anterior că au distrus un sistem Triada în sectorul Bahmut, în iulie 2023.



Urmărește-ne pe Google News




----------------------------------


„Avem o veste proastă pentru cei care credeau că ne va pica sistemul”. Ministrul de Finanțe spune că în sistemul e-Factura au fost preluate deja peste 2,7 milioane de facturi 
Bani și Afaceri
2024-01-08T17:01:38+02:00

În sistemul e-Factura, în vigoare de la 1 ianuarie, au fost preluate până acum 2,7 milioane de facturi, cu o valoare totală de 16 miliarde de lei, a declarat, luni, Marcel Boloș, ministrul Finanțelor, care a adăugat că se așteaptă să se ajungă la un milion de facturi pe zi.



„Aş face câteva precizări legat de modulul e-Factura. Avem o veste proastă pentru cei care credeau că ne va pica sistemul şi nu va merge sistemul şi modulul e-Factura. Până în momentul de faţă au fost preluate în sistem 2.775.421 de facturi, cu o valoare de 16 miliarde de lei. Maximul l-am atins în ziua de vineri – 675.000 de facturi. Ne aşteptăm ca în cursul acestei săptămâni această creştere să ajungă până la un milion de facturi pe zi”, a afirmat Boloș, într-o conferinţă de presă.




El a adăugat că raportarea se face în termen de cinci zile de la emiterea facturii.
„Reamintesc că funcţionăm în paralel cu cele două sisteme, respectiv sistemul de raportare a facturilor în modulul nostru de factură electronică şi opţiunea clasică de emitere a facturii şi apoi raportare a ei. Raportarea se face în termen de cinci zile de la emiterea facturii. Dacă se întrerupe sistemul după ce se reia partea de factură electronică, termenul rămâne acelaşi, de cinci zile în vederea raportării”, a explicat ministrul Finanţelor.




Amenzi de la 1 iulie
Acesta a mai spus că după 1 iulie neraportarea în sistemul e-Factura reprezintă contravenţie, iar firmele riscă amenzi.
„Până la data de 1 iulie avem regimul acesta opţional pe care vi l-am amintit, neraportarea în sistemul nostru electronic, în modulul e-Factura constituie contravenţie. Pentru microîntreprinderi avem faptă contravenţională sancţionată între 1.000 de lei până la 2.500 de lei, la întreprinderile mijlocii, amenda este între 2.500 – 5.000 de lei şi întreprinderile mari 5.000 de lei până la 10.000 de lei”, a mai declarat Marcel Boloş.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Ce este e-Factura
Sistemul e-Factura a intrat în vigoare de la 1 ianuarie 2024, dată de la care toate firmele trebuie să transmită facturile pentru tranzacții cu bunuri și servicii efectuate alte entități juridice.
Termenul-limită pentru trimiterea facturilor în acest sistem este de 5 zile de la emiterea acestora.
Legislația prevede că de la 1 iulie 2024 transmiterea facturilor prin acest sistem este obligatorie, fiind considerate facturi numai acelea care îndeplinesc condiţiile prevăzute de Ordonanţa de Urgenţă a Guvernului nr. 120/2021.




O serie de antreprenori au acuzat birocrația privind înrolarea în sistem. Concomitent, mari companii au anunțat că nu pot implementa sistemul de la 1 ianuarie, așa cum a fost cazul Vodafone.
Autoritățile speră ca prin noul sistem să reducă frauda la TVA.
România are cel mai mare procent de TVA neîncasată din Uniunea Europeană, de 36,7%, echivalentul a 9 miliarde de euro pe an, bani care nu sunt colectați la buget.



Urmărește-ne pe Google News




----------------------------------


Mită de 55 de milioane de dolari pentru trei ofițeri anticorupție ai FSB. Agenții au fost arestați 
Ştiri
2024-01-08T16:29:21+02:00

Trei ofițeri anticorupție din cadrul Serviciului Federal de Securitate al Rusiei (FSB, fostul KGB) au fost arestați sub acuzația că au acceptat o mită de peste 5 miliarde de ruble (55,2 milioane de dolari), a anunțat luni, 8 ianuarie, agenția oficială rusă de știri TASS, citând o sursă anonimă din cadrul forțelor de aplicare a legii, potrivit The Moscow Times.



„Alexei Tsaryov, Serghei Manyshkin și Alexander Ushakov din cadrul Direcției M a FSB sunt acuzați de o serie de infracțiuni, inclusiv de tentativă de luare de mită în valoare totală de peste 5 miliarde de ruble”, a declarat sursa citată.
Comitetul de Investigații al Rusiei, care investighează infracțiunile majore, derulează o anchetă în acest caz, mai scrie TASS.
Agenția de știri nu a precizat de la cine sunt suspectați ofițerii FSB că au solicitat mita sau când au avut loc infracțiunile.




Manyshkin și Tsaryov au făcut o înțelegere cu anchetatorii, conform relatării TASS, și au fost plasați în arest la domiciliu, după ce au depus mărturie împotriva colegilor lor.
Ushakov a fost arestat preventiv, fiindu-i aduse acuzații suplimentare, precum cea de organizare a unui grup infracțional, acuzații care prevăd o pedeapsă maximă de 20 de ani de închisoare.
FSB nu a comentat public arestarea agenților săi.
TASS notează că Direcția M a FSB, principalul serviciu secret rus, a fost creată în 1999-2000 pentru a desfășura activități de contrainformații și pentru a combate corupția din agențiile de aplicare a legii, sistemul judiciar și serviciile de urgență din Rusia.
Foto: Profimedia Images



Urmărește-ne pe Google News




----------------------------------


Un comandant Hezbollah a fost ucis într-un atac israelian în Liban. Îngrijorări tot mai mari privind izbucnirea unui conflict regional 
Știri Externe
2024-01-08T16:15:44+02:00

Hezbollah l-a identificat pe comandant drept Wissam Hassan Al-Tawil și a spus că a fost ucis într-un atac asupra Khirbet Selm, un sat din sudul Libanului care se află la aproximativ 15 kilometri de granița cu Israel. Victima era comandant în unitatea Radwan a Hezbollah, despre care Israelul spune că urmărește să se infiltreze la granița de nord, relatează New York Times.



Uciderea acestuia sporește îngrijorările privind extinderea războiului dintre Israel și Hamas pe un nou front care să implice gruparea Hezbollah și care să genereze un război regional. Tensiunile au escaladat între armata israeliană și gruparea teroristă, care își are sediul în Liban și este susținută de Iran, după asasinarea pe teritoriul Libanului a liderului adjunct al Hamas, Saleh al-Arouri.
Israelul nu a confirmat și nici infirmat că se află în spatele asasinării lui al-Arouri, cum nu a comentat nici atacul de luni care l-a ucis pe Al-Tawil, fiind politica guvernului israelian de a nu vorbi public despre aceste acțiuni.




Cu toate acestea, duminică, armata israeliană a anunțat că a ucis cel puțin șapte membri ai Hezbollah în atacuri menite să distrugă unitatea Radwan și că este gata să atace mai multe poziții ale lui Hezbollah. Confruntările transfrontaliere continue au alimentat îngrijorările cu privire la un război regional mai larg.
Atacurile israeliene au ucis peste 130 de luptători Hezbollah în sudul Libanului de când au început bombardamentele transfrontaliere ca urmare a atacului Hamas asupra teritoriului israelian din 7 octombrie. Alți 19 luptători Hezbollah au fost uciși în atacuri care au avut loc pe teritoriul Siriei.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Șeful de stat major al armatei israeliene, Herzl Halevi, a spus că forțele sale sunt hotărâte să mențină presiunea asupra Hezbollah și că, dacă aceste eforturi nu vor eșua, Israelul este gata să lupte „un alt război”.
„Vom crea o realitate complet diferită sau vom ajunge la un alt război”, a spus Halevi duminică.
La rândul ei, gruparea Hezbollah a lansat atacuri care au afectat sâmbătă o bază militară israeliană, unul dintre cele mai puternice atacuri din ultimele trei luni de când a izbucnit războiul din Gaza. Puternica miliție libaneză a promis sprijin pentru Hamas, care este, de asemenea, susținut de Iran și s-a angajat în atacuri la scară mică la granița cu Israel de când a început războiul în urmă cu trei luni. În ultimele zile, a intensificat atacurile asupra Israelului ca răspuns la uciderea lui al-Arouri.




Această intensificare crește teama că războiul Israel-Hamas s-ar putea transforma într-un conflict regional mai larg. În solidaritate cu Hamas, rebelii Houthi din Yemen, de asemenea susținuți de Iran, au atacat nave în Marea Roșie și a lansat rachete asupra Israelului.
Liderii israelieni au declarat în repetate rânduri, în ultimele săptămâni, că există doar două opțiuni pentru restabilirea calmului în conflictul cu Hezbollah: o soluție diplomatică care să îndepărteze forțele Radwan de graniță, la nord de râul Litani; sau, în lipsă, o ofensivă militară israeliană majoră menită să atingă același scop.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Calmul, spun ei, este o condiție prealabilă pentru ca aproximativ 80.000 de israelieni care au fost evacuați din zonă să se poată întoarce la casele lor. Un număr similar de libanezi au fugit din casele lor de cealaltă parte a graniței.
„Hezbollah atrage Libanul într-un război total inutil”, a declarat luni Eylon Levy, purtătorul de cuvânt al guvernului israelian. „Acum suntem la o bifurcație a drumului”, a adăugat el. „Fie Hezbollah se retrage, sperăm ca parte a unei soluții diplomatice, fie o vom respinge”.




Administrația Biden a cerut un acord care să îndepărteze forțele Hezbollah de la graniță, dar cu puține progrese aparente. Deși oficialii israelieni au spus că timpul pentru un acord diplomatic se apropie de final, analiștii spun că Israelul se tem de extinderea semnificativă a conflictului cu Hezbollah, în timp ce armata este încă angajată în lupte intense în Gaza.



Urmărește-ne pe Google News




----------------------------------


Aproape 1.000 de migranţi şi refugiaţi au murit în 2023 în Mediterană, în încercarea de a ajunge în Europa 
Știri Externe
2024-01-08T16:15:26+02:00

Pe lângă cei aproximativ 1.000 de migranţi şi refugiaţi care au murit, aproape 1.400 au dispărut pe parcursul anului trecut în încercarea de a traversa Mediterana din nordul Africii, potrivit unei statistici a Organizaţiei Internaţionale pentru Migraţie (OIM) din Libia, citate de ANSA, notează Agerpres.



Este vorba de aproape două ori mai mult decât în anul precedent: în 2023, 974 de migranţi şi refugiaţi au murit şi 1.372 au dispărut pe această rută, comparativ cu 529, respectiv 848 în 2022; în 2021, aceste cifre au fost de 662, respectiv 891.
În plus, mai arată OIM, 17.025 de migranţi şi refugiaţi au fost interceptaţi pe parcursul lui 2023 de Garda de coastă libiană şi readuşi pe ţărm, un număr de 1.234 dintre ei doar în săptămâna 24-30 decembrie.
Comparativ, în 2022 au avut loc 24.684 de interceptări şi retrimiteri, iar în 2021 – 32.425.




Migranţii şi refugiaţii care sunt retrimişi în Libia ajung în centre de detenţie unde este ştiut că suferă acte de violenţă, tortură şi abuzuri împotriva drepturilor omului, a mai consemnat ANSA.



Urmărește-ne pe Google News




----------------------------------


VIDEO | Episod greu de explicat al războiului din Ucraina: rușii au încercat de șapte ori același asalt cu tancuri. De șapte ori au fost măcelăriți 
Știri Externe
2024-01-08T16:12:46+02:00

Stilul de luptă al armatei ruse, aparent insensibil la pierderile de vieți omenești și echipament militar, a fost din nou evident luna trecută, în ciocnirile din nord-estul Ucrainei, sfârșite dezastruos pentru forțele Moscovei, scrie Forbes.



Forțele mecanizate rusești au încercat în repetate rânduri un atac cu tancuri aproape tras la indigo, în aceeași zonă a unei păduri din nord-estul Ucrainei, în ciuda faptului că toate tentativele au fost contracarate de trupele Kievului.
Potrivit Forbes, există dovezi vizuale a cel puțin șapte asalturi rusești eșuate în zona localității Sinkivka, regiunea Harkov, între 14 și 28 decembrie, atacurile fiind purtate de brigăzile separate 25 și 138 de pușcași motorizați.
Rușii au trimis în repetate rânduri coloane mixte de tancuri, vehicule blindate de luptă și infanterie printr-un câmp minat care se află la intersecția unor drumuri forestiere, la 800 de metri nord de Sinkivka. Brigăzile mecanizate ucrainene 14 și 30 au distrus fiecare coloană, pe rând, cu drone kamikaze, artilerie și inclusiv plantând noi mine, atunci când a fost nevoie.




Ultimul asalt rusesc, surprins într-un clip video, pare să fi fost cel cu cele mai multe pierderi pentru brigăzile rusești.
A typical day for the russian occupiers in Ukraine.📹: 30th Mechanized Brigade pic.twitter.com/PAxrRp3GMx— Defense of Ukraine (@DefenceU) January 4, 2024 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În atacul purtat în timpul zilei, două tancuri au fost însoțite de alte două vehicule blindate, fiecare pline cu infanteriști. Rușii au fost nevoiți să treacă pe lângă vehiculele distruse și pe lângă craterele formate în urma asalturilor ratate anterioare, așa că știau ce îi aștepta când au ieșit din pădure.




Acest lucru nu pare să le fi folosit totuși.
În timp ce o dronă a Brigăzii 30 ucrainene supraveghea avansul blindatelor, primul tanc rusesc a lovit o mină (sau a fost lovit de o rachetă antitanc) și a explodat. Supraviețuitorii echipajului format din trei persoane au sărit din tanc direct sub tirul ucrainean.
Cele trei vehicule rusești rămase intacte s-au grupat rapid în spatele tancului în flăcări, moment în care ucrainenii au lovit ultimul vehicul din coloană, un transportor blindat, aparent cu o dronă kamikaze.




Infanteriștii aflați în transportoarele blindate au sărit afară, fugind spre copacii din apropiere. În acest timp, în încercarea de a scăpa de sub tirul ucrainean, cele două vehicule rămase până atunci neatinse, un tanc și un transportor blindat, au lovit la rândul lor două mine.
Nu este clar câți ruși au murit – și nici dacă a scăpat vreunul. Pe 1 ianuarie, brigada 30 ucraineană a capturat o parte din infanteria rusă undeva la sud de zona asaltului din 28 decembrie.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Forbes scrie că pe măsură ce Rusia își lansează atacurile tradiționale de la începutul iernii, ciocnirile precum cea din jurul Sinkivka devin tot mai frecvente.




Rezultatele sunt aproape întotdeauna aceleași: rușii atacă, sunt contracarați de ucraineni cu o combinație de mine, drone și artilerie, apoi se retrag. Câteva zile mai târziu, ei încearcă din nou, sunt distruși din nou și se retrag din nou.
Singurele sectoare în care rușii avansează sunt sectoarele în care au concentrat zeci de mii de soldați și mii de vehicule – Avdiivka și Bahmut, în special – în care comandanții ruși sunt dispuși să piardă mii de militari și sute de vehicule pentru a avansa un kilometru sau doi.



Urmărește-ne pe Google News




----------------------------------


Acte necesare pentru școala de șoferi și examenul auto în 2024 
Știri România
2024-01-08T15:05:00+02:00

Mulți dintre tinerii care împlinesc vârsta de 18 ani se gândesc să facă școala de șoferi și apoi să susțină examenul pentru obținerea permisului de conducere. Dacă te numeri printre aceștia trebuie să știi că ai obligația să pregătești o serie de documente.




Cuprins:
Ce acte ai nevoie pentru înscrierea la școala de șoferiCe acte ai nevoie pentru susținerea examenului autoCe vârstă trebuie să ai ca să poți face școala de șoferi
Atunci când vine vorba despre actele de care ai nevoie la școala de șoferi, acestea sunt, pe de-o parte, cele necesare pentru a te înscrie la cursurile practice și teoretice pe care le pune la dispoziție respectiva unitate, iar pe de altă parte sunt documentele pe care trebuie să le prezinți în vederea susținerii examenului.  
În cele ce urmează îți vom spune ce acte trebuie să pregătești ca să te poți înscrie la școala de șoferi, de unde le obții pe unele dintre ele și ce soluții există în cazul în care pierzi unul dintre aceste documente.





Află și cât durează să faci școala de șoferi

Ce acte ai nevoie pentru înscrierea la școala de șoferi
Pentru înscrierea la o școală de șoferi autorizată de pe teritoriul României trebuie să urmezi procesul de înscriere specific fiecarei unități în parte.
De îndată ce te-ai hotărât care este școala de șoferi ale cărei cursuri dorești să le urmezi îți revine sarcina de a-ți completa dosarul cu documentele obligatorii. De asemenea, înscrierea la o școală de șoferi este condiționată de plata unor taxe, care diferă de la o școală la alta.




În continuare îți spunem ce documente trebuie să conțină dosarul de înscriere la școala de șoferi categoria B și de unde poți să le obții:



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Cartea de identitate, în original și în copie;
Cazierul judiciar – îl obții de la orice secție de poliție din orașul unde locuiești, însă va trebui să conțină mențiunea „Examen auto”;
Adeverinta de la medicul de familie cu mentiunea “Apt pentru scoala de soferi”;
Avizul psihologic – îl obții în urma unui consult la orice cabinet individual autorizat de Colegiul Psihologilor din România;
Fișa medicală permis auto – ți se eliberează, în urma unui consult, de către orice unitate medicală acreditată pentru eliberarea acestui tip de fișă pentru permisul auto, care este autorizată de Direcția de Sănătate Publică.





În situația nedorită în care pierzi unul dintre actele necesare pentru înscrierea la școala de șoferi, va trebui să faci o solicitare la școala de șoferi unde ai făcut orele pentru a-ți elibera un duplicat.
Ce acte ai nevoie pentru susținerea examenului auto
După terminarea orelor de pregătire teoretică și practică pe care le-ai efectuat împreună cu un instructor auto la școala de șoferi va trebui să te prezinți la poliție pentru depunerea dosarului în vederea susținerii examenului auto.




Pentru asta vei avea nevoie de următoarele documente:

Fișa de școlarizare – se eliberează de către școala de șoferi unde ai terminat orele, semnată fiind de directorul unității, de secretar, de profesorul de legislație, precum și de instructorul auto cu care ai făcut pregătirea. Pe spatele fișei va trebui să apară avizul unității medicale care ți-a eliberat fișa medicală pentru înscrierea la școala de șoferi;
Cererea de examinare – de obicei, aceasta ți se eliberează la școala de șoferi împreună cu fișa de școlarizare, însă o poți descărca și AICI;
Cazierul judiciar – este valabil cazierul judiciar pe care l-ai prezentat la înscrierea la școala de șoferi;
Dovada achitării taxei permis auto, în valoare de 89 de lei – poate fi achitată fie cash la orice unitate BCR, CEC Bank, la Trezoreria Statului, la automatele SelfPey, fie prin virament bancar, mandat poştal sau prin mijloace de plată online folosind una dintre platformele de Internet Banking sau pe ghiseul.ro (în 2022 nu mai este valabilă și taxa examen auto, care era în valoare de 6 lei);
Cartea de identitate în original și în copie;
Permisul de conducere – pentru persoanele care doresc să obțină o nouă categorie sau subcategorie.








Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Ce vârstă trebuie să ai ca să poți face școala de șoferi
Una dintre primele condiții impus de Codul Rutier o reprezintă vârsta minimă legală la care poți să te înscrii la o școală de șoferi. Pentru a putea urma cursurile de pregătire teoretică și practică organizate de o unitate autorizată și în prezența și supravegherea unui instructor auto trebuie să ai cel puțin 17 ani și 9 luni împliniți. Această limită de vârstă este valabilă pentru categoria de permis „B”. Altfel spus, poți să începi școala de șoferi cu trei luni înainte să împlinești vârsta majoratului. Pentru a susține examenul la aceeași categorie este obligatoriu să ai cel puțin 18 ani.




Excepție fac persoanele care conduc mopede/scutere (categorie permis – AM), motociclete ușoare (categorie A1) și cvdricicluri (categorie B1), în acest caz vârsta minimă pentru a obţine permisul fiind de 16 ani împliniți. 
Pentru toate aceste trei categorii de permis, se poate începe școala de șoferi de la vârsta de 15 ani și 9 luni.
Citește și: Cât durează să faci școala de șoferi



Urmărește-ne pe Google News




----------------------------------


Microbuz cu 17 persoane, răsturnat în urma viscolului, în județul Galați. A fost activat planul roșu de intervenție 
Știri România
2024-01-08T14:48:31+02:00

Autorităţile din judeţul Galaţi au activat planul roşu de intervenţie la Berheci, unde, din cauza vântului extrem de puternic, un microbuz cu 17 persoane s-a răsturnat în afara părţii carosabile, scrie News.ro.



Conform datelor transmise de Instituţia Prefectului Judeţul Galaţi, la faţa locului au fost direcţionate echipaje ISU şi de la Poliţia Rutieră.
Din primele informaţii, pasagerii din microbuz sunt în stare bună, o singură persoană acuzând dureri la o mână.
În nordul judeţului Galaţi, precum și în mai multe zone din județele Bacău, Botoşani, Brăila, Buzău, Covasna, Galați, Gorj, Harghita, Iaşi, Maramureş, Neamţ, Vaslui şi Vrancea se circulă în condiţii de iarnă. 
Totodată, până pe 9 ianuarie, la ora 10.00, estul României se află sub avertizare meteo de viscol, polei și ninsori. 





Zonele aflate sub avertizare meteo de viscol până pe 9 ianuarie 



Urmărește-ne pe Google News




----------------------------------


Soldați ruși din apărarea antiaeriană au crezut că îi invadează ucrainenii și au ucis parașutiști ruși, care participau la un exercițiu, în Rostov 
Știri Externe
2024-01-08T14:43:32+02:00

În Rusia, la poligonul militar Kuzminski, din regiunea Rostov, în timpul unui exercițiu de parașutism, unul dintre operatorii sistemului de apărare antiaeriană a deschis focul din greșeală și a ucis doi parașutiști, a scris canalul de Telegram Kremlin Snuff Box, pe 7 ianuarie, informația fiind preluată de portalul de știri Telegraf.



„O tragedie teribilă a avut loc în timpul unui antrenament de noapte al parașutiștilor, la terenul de antrenament militar Kuzminski, din regiunea Rostov. Surse au raportat că doi militari au murit în timpul parașutării, iar acest lucru s-a întâmplat printr-un accident complet stupid”, e relatarea de pe canalul de Telegram citat.





Sunt oferite și detalii ale uciderii soldaților ruși de către camarazii lor. Săriturile planificate în timpul zilei au fost amânate din cauza condițiilor meteorologice nefavorabile și din anumite motive au fost reprogramate pentru noapte. Comandanții companiei au fost împotrivă, dar ordinele comandamentului nu au putut fi contestate.
❗️ Rostov air defense forces accidentally fired on Russian paratroopersThe incident took place at the Kuzminsky military training range in Rostov Region during a training exercise, Russian Telegram channels reported.One of the operators of a ZU-23-2 anti-aircraft gun mistook… pic.twitter.com/JYuoQDpAzb— NEXTA (@nexta_tv) January 7, 2024 







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Avionul cu trupe la bord a ajuns la coordonatele specificate pentru exercițiu și parașutiștii au început să sară în apropierea terenului de antrenament Kuzminka. Când militarii au început să se apropie de pământ, s-a deschis focul asupra lor.„Printr-o greșeală absurdă, unul dintre operatorii legendarului Praștie (tun antiaerian ZU-23-2, care este folosit pentru a distruge ținte aeriene la altitudini joase) a confundat exercițiul cu un desant adevărat. Din fericire, majoritatea împușcăturilor au ratat țintele, dar doi militari au primit răni incompatibile cu viața”, scrie canalul Telegram.




Potrivit aceleiași surse, o anchetă asupra acestui incident a fost deschisă de autoritățile militare ruse. „Se spune că înainte de acest moment, operatorul de pe tun a fost de serviciu de cel puțin 14 ore. Aceasta este o încălcare a tuturor normelor posibile. Situația este agravată de faptul că trăgătorul s-a întors recent din zona Districtului Militar de Nord, unde a fost premiat pentru muncă eficientă. Soldații morți nu fuseseră până acum în lupte”.



Urmărește-ne pe Google News




----------------------------------


Trei turiști, salvați din Bucegi de către jandarmii montani, după ce și-au lăsat mașina la Piatra Arsă și au găsit-o înzăpezită 
Știri România
2024-01-08T14:40:44+02:00

Cei trei drumeți au urcat cu mașina la Piatra Arsă, în judeţul Dâmboviţa, iar când au vrut să coboare de pe munte au găsit autovehiculul înzăpezit. Aceștia au sunat la 112 pentru a cere ajutorul autorităţilor, iar jandarmii montani i-au preluat şi i-au coborât în siguranţă de pe munte, scrie News.ro.



Trei turişti bucureşteni au rămas înzăpeziţi cu autoturismul, duminică seară, în zona Piatra Arsă din judeţul Dâmboviţa.

Cei trei bărbaţi, cu vârste între 25 şi 45 de ani, au plecat cu autoturismul din Bucureşti şi intenţionau să facă o drumeţie spre Vârful Omu. Din cauza ninsorii, a vântului puternic şi a vizibilităţii scăzute, ei au fost nevoiţi să abandoneze traseul şi să se întoarcă la Piatra Arsă, unde şi-au găsit maşina înzăpezită.
Duminică, în jurul orei 17:00, turiştii au sunat la 112, când au constatat că nu pot pleca din zonă.




„La caz s-au deplasat jandarmii montani de la Postul Zănoaga, însă condiţiile meteorologice nu le-au permis să înainteze cu autospeciala până în zona indicată de turişti, fiind nevoiţi să continue drumul pe jos. (…)”, informează, luni, reprezentanţii Inspectoratului de Jandarmi Judeţean Dâmboviţa.
Jandarmii i-au însoţit aproximativ 1,5 kilometri, până la maşina de serviciu. Ulterior, aceştia au fost transportaţi în condiţii de siguranţă până la cabana Dichiu. 
„Totodată, mașina rămasă înzăpezită a fost deblocată cu sprijinul angajaţilor de la societatea Lucrări Drumuri şi Poduri Dâmboviţa, iar turiştii şi-au continuat deplasarea spre Bucureşti”, se mai arată în comunicat.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Jandarmii montani le recomandă turiştilor care doresc să urce pe munte să se informeze în legătură cu traseul pe care vor să îl urmeze, să aibă autovehiculele echipate corespunzător, pentru condiţii de iarnă (tracţiune 4×4, anvelope de iarnă, lanţuri, nisip, lopată, etc.), dar şi să folosească doar drumurile deschise circulaţiei sau traseele marcate.



Urmărește-ne pe Google News




----------------------------------


Circulație de coșmar în orașul Iași, în această dimineață, după ninsoarea din ultimele ore | FOTO 
Știri România
2024-01-08T14:20:39+02:00

Pe toate arterele mari din municipiul Iași se circulă, luni, 8 ianuarie, în condiții de iarnă, după cum arată imaginile și filmările difuzate de publicația locală Ziarul de Iași.



Șoferii au reclamat că cele mai mari probleme le-au întâmpinat la intrările în oraș dinspre comune limitrofe, Miroslava, Tomești, Rediu sau Ciurea.
În oraș, pe principalele bulevarde se circulă bară la bară. Au fost blocaje în zone precum Bucium, Păcurari sau CUG.



Începerea școlilor a contribuit, de asemenea, la blocajele din trafic. 
VEZI GALERIA  FOTOPOZA 1 / 3




Potrivit Bună Ziua Iași, un tramvai a deraiat, în cartierul Dacia, din cauza condiţiilor meteo nefavorabile. La faţa locului s-a deplasat un echipaj pentru a repune pe șine garnitura. Nu au fost raportate victime.



Urmărește-ne pe Google News




----------------------------------


O parte din ușa avionului Boeing 737 al Alaska Airlines, desprinsă în zbor, găsită în curtea unui profesor din Portland 
Știri Externe
2024-01-08T13:53:25+02:00

Profesorul, pe nume Bob, a găsit un fragment din uşa avionului de tip Boeing 737 aparţinând Alaska Airlines în grădină, după ce aceasta s-a desprins vineri, în timpul unui zbor, relatează AFP, potrivit News.ro.



„Sunt fericită să anunţ că am găsit panoul uşii”, a anunţat într-o conferinţă de presă preşedinta Agenţiei americane însărcinate cu Securitatea Transporturilor (National Transportation Safety Board, NTSB), Jennifer Homendy.
Profesorul „a făcut o fotografie. În fotografii, pot vedea exteriorul panului uşii, părţile albe. Nu vedem nimic altceva, dar ne vom duce să-l luăm şi vom începe să-l analizăm”, a anunţat ea.
Anterior, oficialul a anunțat că piloţii companiei Alaska Airlines au semnalat alerte de presurizare la trei zboruri înainte de incidentul de vineri, dar că, în acest stadiu, nu s-a stabilit vreo legătură între ele.




Uşa cu hublou a „zburat”, în timp ce aeronava, de tip Boeing 737 MAX 9, se afla la aproximativ 5.000 de metri altitudine.
Flash:#AlaskaAirlines temporarily grounded its entire fleet of #Boeing 737-9 aircraft. The decision came after one of the planes experienced mid-air emergency on Friday (local time) when an exit door detached from aircraft, leading to an urgent landing in #Portland.Soon after… pic.twitter.com/8VVdBPExkS— Yuvraj Singh Mann (@yuvnique) January 6, 2024 
În urma acestui incident, care s-a soldat cu câţiva răniţi uşor în rândul celor 171 de pasageri şi şase membri ai echipajului care se aflau la bord, avionul s-a întors din drum şi a aterizat la Portland, în loc să aterizeze, aşa cum urma, la Ontario.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Acest „capac al uşii” era căutat de către autorităţile din Portland, îngrijorate de faptul că această porţiune de fuzelaj ar fi putut provoca pagube sau răni pe cineva.
Preşedinta NTSB, Jennifer Homendy, a anunţat că, potrivit primelor analize, uşa a căzut deasupra Cedar Hills, la periferia Portlandului şi le-a cerut locuitorilor din zonă să anunţe dacă o găsesc.
Bob a anunţat, ulterior, că a găsit fragmentul respectiv, de 27 de kilograme, în grădina sa.
Zeci de zboruri ale companiei, anulate în urma incidentului




FAA a declarat duminică că flota de avioane Boeing MAX 9 afectată, inclusiv cele operate de alți transportatori, cum ar fi United Airlines, va rămâne la sol până când autoritatea de reglementare va fi convinsă că sunt sigure.
FAA trebuie să aprobe criteriile de inspecție ale Boeing înainte ca verificările să fie finalizate și avioanele să poată relua zborurile. Alaska Airlines a declarat duminică târziu că încă nu primise instrucțiuni de la Boeing.
Alaska Airlines a anulat 170 de zboruri duminică și alte 60 luni și a precizat că se așteaptă ca întreruperile de călătorie cauzate de blocarea la sol să dureze cel puțin până la mijlocul săptămânii. United, care și-a ținut la sol cele 79 de MAX 9, a anulat 230 de zboruri duminică, adică 8% din plecările programate.



Urmărește-ne pe Google News




----------------------------------


Recomandările Ministerului Sănătății pentru limitarea răspândirii gripei și virozelor odată cu reînceperea școlii 
Știri România
2024-01-08T13:44:09+02:00

Școala a reînceput luni, 8 ianuarie, iar odată cu revenirea la cursuri există riscul răspândirii virozelor respiratorii sau gripei în colectivități, avertizează Ministerul Sănătății, care publică un set de reguli pentru prevenirea sau răspândirea infecțiilor.



Ca reguli de igienă, Ministerul Sănătății menționează „spălarea frecventă a mâinilor și/sau dezinfecția lor (înainte de intrarea în clasă, înainte de masă, după utilizarea toaletei, după tuse/strănut, ori de câte ori e necesar)”. În caz de tuse sau strănut trebuie folosit un șervețel de unică folosință sau plica cotului, după care șervețelul va fi aruncat la gunoi, iar mâinile spălate sau dezinfectate.
De asemenea, se recomandă „aerisirea frecventă a sălilor de clasă (păstrarea ferestrelor deschise ori de câte ori este posibil sau aerisirea cel puțin 10 minute după fiecare oră de curs), curățenia și dezinfecția suprafețelor și obiectelor din unitățile de învățământ înaintea începerii cursurilor”, precum și „evitarea schimburilor de obiecte personale”.




Pentru reducerea transmiterii virusurilor respiratorii, părinții nu ar trebui să-și trimită la școală copiii care au simptome de viroză sau dureri în gât, iar membrii personalului didactic și nedidactic care se confruntă, la rândul lor, cu astfel de simptome ar trebui să evite intrarea în colectivitate, se mai precizează în setul de recomandări.
Totodată, zilnic, la prima oră de curs, cadrele didactice ar trebui să facă o „inspecție vizuală” a elevilor, „cu scopul identificării unui eventual elev bolnav care prezintă semne de febră/boală infecto-contagioasă (față congestionată, tuse, etc)”, iar dacă este descoperit un astfel de caz se recomandă izolarea la domiciliu a respectivului elev „și informarea părinților în vederea îndrumării către un medic și asigurarea tratamentului specific”, mai transmit reprezentanții ministerului.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Printre recomandări se numără și „vaccinarea împotriva gripei sezoniere a elevilor eligibili și a personalului din unitățile de învățământ”, informarea elevilor în legătură cu regulile care trebuie respectate pentru prevenirea îmbolnăvirii, „afișarea în clase/locuri vizibile a panourilor cu materiale informative privind modalitățile de prevenire a îmbolnăvirilor respiratorii”, precum și asigurarea de săpun lichid, substanțe dezinfectante și prosoape de hârtie pentru igiena mâinilor și pentru curățenia și dezinfecția sălilor de clasă.



Urmărește-ne pe Google News




----------------------------------


Fiul fostului primar din Cavnic a condus beat și a făcut un accident în urma căruia o tânără de 21 de ani a murit, iar un alt bărbat a fost rănit, în Maramureș 
Știri România
2024-01-08T13:37:51+02:00

Tragedie pe DJ 109 F, luni, 8 ianuarie, unde un accident grav s-a soldat cu moartea unei tinere de 21 de ani din Baia Mare și rănirea unui alt pasager. Autoturismul implicat era condus de Dan Bindiu, fiul fostului primar din Cavnic, Nicolae Bindiu, informează site-ul jurnalistului maramureșean Vasile Dale.



Potrivit comunicatului transmis presei de IPJ Maramureș, polițiștii din Ocna Șugatag au fost sesizați prin apel la 112 despre faptul că pe D.J 109 F, în apropiere de Budești, s-a produs un accident rutier soldat cu victime.
La fața locului, polițiștii au constatat că un autoturism condus de către un bărbat de 39 de ani, care rula dinspre Baia Mare înspre Sighetu Marmației, a părăsit șoseaua într-o curbă deosebit de periculoasă și a intrat într-un stâlp de beton.
În autoturism se mai aflau două persoane, un bărbat de 26 de ani din Strâmtura și o tânără de 21 de ani din Baia Mare.




„În urma accidentului rutier, a rezultat decesul pasagerei de 21 de ani și vătămarea corporală a celorlalți doi ocupanți ai autoturismului”, a precizat IPJ Maramureș.
Atenție, imagini care vă pot afecta emoțional!



Conducătorul auto a fost testat cu aparatul etilotest, rezultatul fiind de 0,90 mg/l alcool pur în aerul expirat, şi i-au fost recoltate probe biologice în vederea stabilirii cu exactitate a alcoolemiei și a prezenței substanțelor psihoactive în organism.




La fața locului s-a intervenit cu o autospecială de stingere, una de descarcerare, un echipaj de Terapie Intensivă Mobilă, un echipaj SMURD și o autospecială de transport persoane și victime multiple, a informat ISU Maramureș.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit presei maramureșene, la volanul mașinii se afla Dan Bindiu, fiul fostului primar din Cavnic, Nicolae Bindiu.
Polițiștii au deschis dosar penal pe numele lui Dan Bindiu. El este acuzat de comiterea infracțiunilor de ucidere din culpă și conducerea unui vehicul sub influența băuturilor alcoolice.



Urmărește-ne pe Google News




----------------------------------


Accident filmat, cu un camion care se răstoarnă după ce „dansează” pe autostradă, fără ca șoferul să încerce să frâneze, în Cehia 
Știri Externe
2024-01-08T13:10:26+02:00

Un șofer de camion care transporta pe o platformă un excavator, un autoturism și un cap tractor de camion a răsturnat tot ansamblul pe o autostradă din Cehia și imaginile, spectaculoase și înfricoșătoare, au fost filmate de un camionagiu care circula în spatele lui și făcute publice de poliție, relatează ediția de Olomouc a site-ului de știri ceh Denik.



Accidentul a avut loc marți dimineață, 19 decembrie 2023, la kilometrul 272 al autostrăzii D35, de la Olomouc la Lipník nad Bečvou (în Ostrava).
Probabil din cauza supraîncărcării sau a conducerii cu viteză prea mare, remorca încărcată s-a legănat, „a dansat” pe asfalt și s-a răsturnat spre dreapta, spre balustrade. Din fericire, nimeni nu a fost rănit.





„În vârstă de 39 de ani, șoferul camionului nu a reglat viteza și în timpul conducerii, remorca pe care se afla capul tractor s-a răsturnat. Nimeni nu a fost rănit în accident. Șoferul nu se afla sub influența alcoolului”, a declarat purtătorul de cuvânt al poliției, Libor Hejtman.



Urmărește-ne pe Google News




----------------------------------


Ambulanță blocată în zăpadă, în Vrancea. Intervenția, îngreunată de un șofer care și-a abandonat duba în mijlocul drumului 
Știri România
2024-01-08T13:09:04+02:00

Intervenție îngreunată pe Drumul Județean 204 D, dintre Focșani și Suraia, din cauza unui șofer care și-a abandonat mașina pe drum și a plecat, relatează Consiliul Județean Vrancea, într-o postare pe pagina de Facebook. O ambulanță a fost blocată în dunele de zăpadă.



UPDATE ora 14.00. „Nu este blocata nicio ambulanta în județ”, a precizat, pentru Libertatea, IPJ Vrancea.
Din cauza șoferului care a blocat un sens de mers, abandonându-și pur și simplu mașina de marfă, s-au creat ambuteiaje și s-a blocat parțial circulația.

„Facem un apel la șoferi să dea dovadă de responsabilitate și să nu-și mai lase mașinile pe drumurile județene, făcând astfel dificilă sau imposibilă acțiunea de deszăpezire”, au precizat reprezentanții Consiliului Județean Vrancea.




De altfel, din cauza faptului că utilajele n-au putut acționa normal, s-au creat dune de zăpadă care au blocat inclusiv o ambulanță.



Ninsoarea și viscolul de luni, 8 ianuarie, au afectat drumurile din mai multe județe din sudul, centrul și nordul țării.



Urmărește-ne pe Google News




----------------------------------


Câine tras cu lesa legată de mașină, pe o stradă din Prahova. Proprietar: „E un exemplar mare, doar așa îl puteam scoate la plimbare” 
Știri România
2024-01-08T12:43:45+02:00

Un patruped „plimbat” de stăpân, legat cu lesa de mașină. S-a întâmplat, zilele trecute, în comuna Târgșoru Vechi, iar imaginile revoltătoare au ajuns pe rețelele sociale, transmite Observatorul Prahovean. Proprietarul spune că este un exemplar de ciobănesc de Asia Centrală, „iar plimbare acestuia cu lesa în mână este aproape imposibilă”. IPJ Prahova face verificări.



În imagini se vede cum câinele este nevoit să meargă în lesă în funcție de viteza cu care stăpânul își conduce mașina. Cel care a surprins imaginea revoltătoare a precizat că a sesizat autoritățile.



Proprietarul exemplarului, un ciobănesc de Asia Centrală, susține că acesta este „bine îngrijit” și că a luat această decizie neobișnuită ținând cont de „talia mare a câinelui”.
Biroul pentru Protecția Animalelor din IPJ Prahova face verificări




„E un câine de talie mare, nu putem să-l ținem numai închis sau în lanț. Are 88 de kilograme. Nicidecum nu poate fi vorba de schingiuire sau de rele tratamente“, a explicat „stăpânul”.

Seara îl scoatem la plimbare în acest mod. Toți vecinii ne știu că ne iubim animalele și le îngrijim adecvat. Într-adevăr, e un mod neobișnuit în care îl plimbăm, însă am ales să facem așa ținând cont de nevoile lui.
Proprietar:
„Ne pare rău pentru această situație, însă vrem să înțeleagă toată lumea că nu chinuim animalele, iar această situație a fost înțeleasă greșit”, a declarat proprietarul patrupedului.




IPJ Prahova a transmis, pentru Libertatea, că „efectuează verificări, în acest moment, colegii de la Biroul pentru Protecția Animalelor, structura de specialitate din cadrul Inspectoratului”.



Urmărește-ne pe Google News




----------------------------------


Acte necesare pentru amiabilă în 2024. În ce condiții se face amiabila 
Știri România
2024-01-08T12:38:00+02:00

În cazul în care vei fi vreodată implicat într-un accident de circulație ușor produs pe teritoriul României este bine să știi cum trebuie să procedezi pentru a soluționa cât mai rapid dosarul de daună. Primul pas îl reprezintă completarea formularului de constatare amiabilă de către șoferii automobilelor implicate în accident.




Cuprins:
Ce este amiabilaCând se face amiabilaCum se completează amiabilaCe acte sunt necesare ca să faci amiabilaConstatarea amiabilă de accident pentru RCA se poate face și online
De aceea, în articolul de astăzi ne-am gândit să-ți spunem tot ceea ce trebuie să faci atunci când ești implicat într-un nedorit eveniment rutier.
Ce este amiabila
Formularul de constatare amiabilă este documentul pe care orice proprietar de automobil din România îl primește din partea asigurătorului atunci când încheie o poliță de asigurare obligatorie RCA.
Acesta are ca scop principal diminuarea timpului de care ai nevoie pentru a strânge toate actele pentru repararea automobilului avariat în urma producerii unui accident de circulație.




Este important de știut că amiabila este opțională, nu obligatorie, și reprezintă o alternativă la varianta în care constatarea se face de către un agent de la „Rutieră”.
Amiabila este valabilă atunci când accidentul se produce fie pe un drum public, fie pe un drum nedeschis circulației publice ori într-o parcare publică sau de reședință.
Informațiile conținute de formularul de constatare amiabilă se referă la cauzele şi împrejurările care au dus la producerea accidentului, însă nu stabilește și vinovatul.




Majoritatea șoferilor țin acest document în torpedoul mașinii împreună cu o copie a poliței RCA pentru a-l avea în orice moment la îndemână în cazul în care se produce un nedorit eveniment rutier.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Când se face amiabila
Amiabila trebuie completată doar atunci când într-un accident produs pe teritoriul țării noastre sunt implicate doar două automobile, cu condiția ca accidentul să aibă doar pagube materiale, nu și vătămări corporale şi cu acordul de voinţă al celor doi conducători auto, exprimat prin semnarea formularului. De asemenea, în urma accidentului nu au fost produse pagube materiale altei persoane decât celor doi conducători de vehicule implicaţi.




O altă condiție ce trebuie îndeplinită pentru a se putea face amiabila o reprezintă obligativitatea ca șoferii ambelor automobile implicate să dețină o poliță RCA.
Potrivit Poliţiei Române, completarea şi semnarea formularului “Constatare amiabilă de accident” nu reprezintă o recunoaştere a răspunderii conducătorilor de vehicule, ci un cumul de elemente ce contribuie la soluţionarea dosarelor de daună.
Stabilirea vinovăţiei cade în sarcina asiguratorilor RCA la care autovehiculele implicate în accident au polițele obligatorii. 




Trebuie să ştii că, din momentul în care documentul a fost completat și semnat de ambele părţi implicate, nici unul dintre șoferi nu se va mai putea adresa Poliţiei Rutiere.
Cum se completează amiabila



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cum spuneam, pentru soluționarea pe cale amiabilă a situației este obligatoriu ca ambii șoferi implicați în accident să completeze şi să semneze formularul.
Cei doi șoferi vor completa un singur exemplar, care conține două file auto-copiative. După completare, fiecare conducător auto va păstra câte o pagină.




În mod obligatoriu, pentru a fi cât mai lizibil, documentul se va completa cu litere de tipar, folosindu-se un pix cu mină de culoare albastră.
Se recomandă ca formularul de amiabilă să fie transmis la compania de asigurare în cel mult 24 de ore de la producerea accidentului.
Conducătorul auto care are pretenţii de despăgubire se va adresa socieţii la care este asigurat celălalt conducător auto, depunând formularul la orice reprezentanţă a societăţii din domeniul asigurărilor.
Citește și: Ce este RCA, cât costă și de ce este important să ai această asigurare




Ce acte sunt necesare ca să faci amiabila
Formularul de constatare amiabilă



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


În cazul producerii unui accident rutier, atât şoferul care se consideră păgubit, cât şi celălalt şofer trebuie să completeze fiecare una dintre coloanele formularului de constatare amiabilă cu următoarele informații:





Datele de identificare ale șoferului;
Datele de identificare ale proprietarilor autoturismelor implicate în accident;
Locul și data producerii accidentului; 
Datele de identificare ale societăților de asigurare RCA la care sunt asigurate mașinile implicate;
Informații referitoare la polița de asigurare.

Astfel, pentru completarea formularului, ambii șoferi au nevoie de buletinul de identitate, talonul auto, permisul de conducere şi polița de asigurare RCA. De menţionat că este bine ca soferul păgubit să obţină de la celălalt conducător auto o copie după aceste documente, pentru a fi folosite la deschiderea dosarului de daună.




Schița descriptivă a circumstanțelor în care s-a produs accidentul se completează o singură dată în cadrul formularului, astfel că ambii conducătorii auto vor trebui să se pună de acord cu circumstanțele în care s-a produs accidentul. În cazul în care aceștia nu se pun de acord, singura soluție este aceea de a se deplasa la poliție, unde fiecare dintre cei doi va putea să își spună varianta cu privire la modul în care s-a produs accidentul, notează autovit.ro.
După completarea formularului, există mai multe variante pentru deschiderea dosarului de daună. Dacă șoferul păgubit nu deține o poliță de asigurare CASCO, el va trebui să anunțe asiguratorul unde conducătorul auto vinovat deține polița RCA în legătură cu producerea accidentului.
În situația în care persoana păgubită deține o asigurare CASCO, dauna poate fi anunțată la firma de asigurare unde a fost încheiată această poliță. Apoi, dosarul de daună va fi instrumentat prin intermediul acestui tip de asigurare, cu regres pe asigurarea RCA a persoanei vinovate. În acest caz, nu va fi afectată daunalitatea șoferului păgubit.
De asemenea, dacă şoferul păgubit are o poliță RCA cu decontare directă, se poate adresa direct companiei sale de asigurări pentru deschiderea dosarului de daună. 
În baza celor rezultate din formularul de constatare amiabilă, compania de asigurări va stabili șoferul vinovat și va emite un proces verbal de constatare a daunelor și documentul de introducere în reparație a mașinii. 
Constatarea amiabilă de accident pentru RCA se poate face și online
Constatările amiabile atunci când are loc un accident pot fi făcute şi cu o aplicație pe telefon. Astfel, șoferii implicați în accidente ușoare pe șoselele din țară, pot completa online documentul, a anunțat Autoritatea de Supraveghere Financiară.
Aplicația este conectată la toți furnizorii de polițe de asigurare tip RCA. Aceasta se numește chiar „Amiabilă” și poate fi descărcată atât pe Android, cât și pe IOS.  După instalare, șoferii trebuie să introducă datele personale pentru a-și putea crea un cont și să urmeze instrucțiunile afișate. În urma unui accident, dacă acesta s-a soldat doar cu pagube materiale, șoferul trebuie să introducă atât datele personale, cât și pe cele ale celuilalt șofer implicat.

Descoperă cum se completează formularul online 




Urmărește-ne pe Google News




----------------------------------


Aproximativ 300 de locuitori din Belgorod, evacuați în urma atacurilor lansate de ucraineni, anunță autoritățile locale 
Știri Externe
2024-01-08T12:36:27+02:00

Rusia a evacuat aproximativ 300 de locuitori din Belgorod, oraș situat în apropiere de granița cu Ucraina, din cauza atacurilor lansate de Kiev, a declarat luni guvernatorul regiunii, potrivit The Guardian. Aceștia sunt găzduiți în adăposturi temporare din regiune.



„Aproximativ 300 de locuitori din Belgorod, care au decis să se evacueze temporar, sunt găzduiți în acest moment de adăposturi temporare din Stary Oskol, Gubkin și districtul Korochansky”, care se află mai departe de graniță, a declarat Veaceslav Gladkov, guvernatorul regiunii Belgorod.
Evacuarea din Belgorod este cea mai mare făcută într-un mare oraș rusesc, de când Moscova a lansat invazia la scară largă în februarie 2022.
Belgorod se află la puțin peste o jumătate de oră de mers cu mașina de la granița cu Ucraina, ceea ce îl face o oprire vitală în liniile de aprovizionare rusești. Orașul a fost supus unor bombardamente extinse și unor atacuri cu drone timp de luni de zile.




Atacurile ucrainene asupra Belgorodului din 30 decembrie au ucis 25 de persoane, au declarat oficialii locali.



Urmărește-ne pe Google News




----------------------------------


Putin s-a autonominalizat candidat la alegerile prezidențiale din Rusia și s-au strâns 1,3 milioane de semnături pentru sprijinul lui, deși are nevoie de mai puține 
Știri Externe
2024-01-08T12:33:49+02:00

Peste 1,3 milioane de semnături au fost deja strânse în sprijinul autonominalizării candidatului la președinția rusă Vladimir Putin. Acest lucru a fost anunțat de copreședintele sediului său electoral, medicul-șef al Spitalului nr. 52 din Moscova, Mariana Lisenko, citată de ediția online a revistei pro-Kremlin Life.



„Până în prezent, au fost strânse peste 1,3 milioane de semnături în sprijinul candidatului nostru la funcția de președinte al Federației Ruse, Vladimir Vladimirovici Putin”, a declarat Lisenko reporterilor.
Ea a adăugat că munca de colectare a semnăturilor va continua. De asemenea, ea a făcut cunoscut că s-au primit semnături în sprijinul lui Putin din încă 13 regiuni ale Rusiei: Teritoriul Perm, Kirov, Orenburg, Penza, Samara, Saratov și Ulianovsk, Bașkiria, Mari El, Mordovia, Tatarstan, Ciuvahia și Udmurtia.




Pe 6 ianuarie s-a anunțat că sediul electoral al lui Putin a primit semnături din alte 25 de regiuni, inclusiv din cele noi, anexate din Ucraina. În total, există în prezent semnături de la 58 de entități constitutive ale Federației Ruse.
Site-ul web electoral al candidatului la președinția rusă și actual șef al statului Vladimir Putin a fost lansat pe 29 decembrie. Acolo poate fi citit jurnalul de campanie și biografia lui Putin. Site-ul web conține, de asemenea, informații despre împuterniciți, contactele sediului electoral și adresele sediilor regionale. În plus, în curând va fi deschisă o secțiune despre o serie de realizări importante ale Rusiei în ultimii ani și materiale video despre principalele momente ale campaniei electorale.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Alegerile prezidențiale din Rusia vor avea loc pe 15, 16 și 17 martie 2024. Actualul șef al statului, Vladimir Putin, candidează în calitate de candidat autopropus. Pe 9 decembrie 2023 a avut loc o ședință a grupului de inițiativă pentru numirea sa, care l-a susținut pe liderul rus, iar pe 18 decembrie, acest grup a depus documente la Comisia Electorală Centrală. În acest moment, se strâng semnături în sprijinul lui Putin. Numărul necesar este de cel puțin 300.000. În plus, în fiecare dintre cele 89 de regiuni constitutive, candidatura trebuie susținută de cel puțin 7.500 de oameni.



Urmărește-ne pe Google News




----------------------------------


Elevii din 19 județe au rămas fără transport gratuit. Protest în fața Ministerului Educației: „E un drept fundamental să ajungi la școală” 
Știri România
2024-01-08T12:08:47+02:00

Zeci de elevi protestează luni, 8 ianuarie, prima zi de școală după vacanța de sărbători, în fața Ministerului Educației. Protestul vine după ce în 19 județe din țară, copiii trebuie să-și achite, de astăzi, abonamentele la transport, pentru că firmele nu le mai asigură gratuitatea. Transportatorii dau vina pe o hotărâre de guvern neclară în ceea ce privește sursa de finanțare. Elevii cer ministerului să ia măsuri și să deblocheze situația.



Protestul a început luni la ora 10 și a durat mai bine de două ore. Mai mulți elevi s-au strâns în fața ministerului și au scandat „Demisia!”, „Fără transport avem viitorul mort”, „Ministerul să ne vadă facem orele în stradă”. Tinerii protestari fac parte din Asociația Vâlceană a Elevilor, Asociația Elevilor din Bucuresti și Ilfov și Asociația Elevilor din Constanța.
La aproximativ o oră și jumătate de la începerea protestului, elevii au fost chemați la discuții de reprezentanții ministerului.





„Drepturile elevilor sunt încălcate adesea”
„Milităm pentru dreptul elevilor, iar un drept fundamental este cel de a ajunge la școală. Prin faptul că transportul nu este asigurat de minister, duce la abandonul școlar, ceea ce încalcă toate drepturile”, spune Eric, elev într-o școală din Râmnicu Vâlcea.




„Drepturile elevilor sunt încălcate adesea. Cineva trebuie să facă ceva în privința asta. Avem și noi un statut, noi îi respectăm pe ei, vrem și noi respect. În Constanța, transportul este gratuit, dar îmi e teamă că nu va mai fi. Pentru mine este un mare plus transportul gratuit. Un copil, ca să ajungă la școală, o poate lua pe căi mai nefavorabile. Sunt copii care nu au bani de transport”, spune și Maria, din comuna Valul lui Traian, jud. Constanța. Ea trebuie să facă naveta până la liceu, în Constanța, și spune că singura firmă de transport care trece prin Valul lui Traian refuză adesea să oprească și în comună ca să preia elevii de-acolo.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Gratuitatea pentru transport o oferă și o a doua firmă, însă traseul, spune Maria, este mult mai complicat, nu oprește în Valul, iar autobuzele circulă mai rar.
Au rămas fără transport gratuit pentru că ministerul nu a mai decontat abonamentele




Protestul elevilor are loc în contextul în care transportatorii au anunțat că de luni, 8 ianuarie, nu vor mai oferi transport gratuit elevilor, iar aceștia trebuie să-și plătească singuri abonamentele. Ei acuză o hotărâre de guvern care „bulversează total situaţia deja haotică referitoare la acordarea facilităţilor de călătorie elevilor ce nu pot fi şcolarizaţi în localitatea de domiciliu”.
Potrivit acestora, problemele au început încă din luna septembrie, când în județe precum Botoşani, Iaşi, Suceava sau Prahova, transportatorii nu au primit bani pentru transportul oferit gratuit al elevilor. „Este vorba de judeţele unde Consiliile Judeţene şi-au bătut joc de serviciul public de transport și au refuzat să îşi îndeplinească obligaţiile legale pentru organizarea licitaţiilor pentru atribuirea prin contracte a grupelor de trasee”, a spus Federația Operatorilor Români de Transport.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În afară de aceste 19 județe, sunt deja alte 14 în care elevii nu beneficiază de gratuitate la transport, iar elevii își plătesc abonamentele. Pentru ei, Ministerul Educației a stabilit două moduri de decontare a transportului: acolo unde există serviciu public județean de transport, în cazul existenţei contractelor de delegare a gestiunii încheiate între consiliile judeţene şi operatorii de transport rutier, operatorii eliberează abonamente gratuite elevilor şi solicită ulterior decontul acestora inspectoratelor şcolare. În cazul în care nu există mijloace de transport public pe rutele de deplasare, elevilor li se acordă o sumă forfetară, stabilită prin hotărâre a Consiliului Județean, potrivit unui comunicat al Ministerului Educației.




VEZI GALERIA  FOTOPOZA 1 / 6



Urmărește-ne pe Google News




----------------------------------


Republicana Nikki Haley crește în sondaje și devine ținta atacurilor lui Trump, înainte de startul alegerilor primare 
Știri Externe
2024-01-08T11:59:49+02:00

Haley speră să obțină un rezultat cât mai bun în alegerile primare republicane din Iowa și New Hampshire, din a doua jumătate a lunii ianuarie, cu scopul de a rămâne în cursa pentru obținerea învestiturii partidului, în vederea finalei prezidențiale din noiembrie, scriu CNN și New York Times.



Fostul președinte Donald Trump a lansat în ultimele zile cele mai dure critici la adresa rivalei republicane Nikki Haley, într-un moment în care fosta ambasadoare a SUA la ONU se bucură de o creștere în sondaje, înaintea alegerilor primare republicane din Iowa – 15 ianuarie și New Hampshire – 23 ianuarie.
Trump a acuzat-o pe Haley că este o figură a establishmentului și că se află „în buzunarul” donatorilor, observând că donatorii care îl susțin pe președintele democrat Joe Biden au donat și pentru campania ei.




Unii donatori influenți ai Partidului Republican s-au coalizat într-adevăr în spatele lui Haley, considerată a fi candidata moderată cu șanse de a-l învinge pe Trump, pentru a câștiga învestitura republicană pentru finala prezidențială din noiembrie, scrie CNN.
Reid Hoffman, cofondatorul platformei LinkedIn și un donator proeminent al democraților, a declarat în decembrie că a contribuit cu bani la un Comitet de Acțiune Politică (PAC) care o susține pe Haley. El a subliniat că a făcut acest lucru deoarece competiția internă din Partidul Republican reprezintă una dintre cele două oportunități de a-l împiedica pe Trump să câștige din nou Casa Albă.




În prezent, campania care îl susține pe Trump și super PAC-ul aliniat acestuia cheltuiesc 4,5 milioane de dolari în total, vizând-o pe Haley în noi reclame televizate. Atacurile lui Trump la adresa lui Haley marchează o schimbare de strategie pentru campania sa, care a încetat să mai cheltuiască bani pe reclamele ce îl atacau pe guvernatorul Floridei, Ron DeSantis, scrie New York Times.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Printre altele, Trump a profitat de faptul că Haley nu a menționat sclavia, atunci când a fost chestionată pe tema cauzelor Războiului Civil, la o dezbatere electorală din New Hampshire. „Sclavia”, a spus Trump, „este un răspuns evident”.




În orice caz, Haley a început noul an bine, consolidându-și sprijinul în rândul republicanilor moderați. Ea a anunțat săptămâna trecută că a atras 24 de milioane de dolari în al patrulea trimestru, o infuzie majoră de bani într-un moment critic.
Rețeaua politică fondată de frații Koch a declarat că a investit alte 27 de milioane de dolari pentru a o ajuta pe Haley, inclusiv cu primele cheltuieli în statele ce vor vota în super marțea electorală, pe 5 martie.
Haley a făcut câteva greșeli în ultimele zile, pe măsură ce atenția s-a îndreptat asupra ei. Printre altele, a spus că votul din New Hampshire va „corecta” rezultatul din Iowa, o declarație speculată de rivalii Trump și DeSantis, care au sugerat că Haley a dat dovadă de lipsă de respect față de alegătorii din Iowa.




Chiar și așa, Haley are o perioadă bună în sondaje. Haley amenință nu numai să-l eclipseze pe DeSantis, pentru locul al doilea în Iowa, dar și să concureze cu Trump în New Hampshire, unde alegătorii independenți îi oferă un impuls important într-un stat mai competitiv.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Concret, un sondaj American Research Group dat publicității zilele trecute arată că în New Hampshire, Haley se află cu doar patru puncte procentuale în urma lui Trump – 33% față de 37%, scrie The Hill. Trump a sugerat că sondajul e „un fals”, iar alte analize de moment îi oferă într-adevăr un avans de 13 puncte procentuale. 




De pe o poziție relativ solidă, Haley și aliații săi au răspuns atacurilor lui Trump. „Nu e drăguț din partea lui că a cheltuit atâta timp și bani împotriva mea?”, a declarat vineri Haley la Fox News, cu referire la fostul președinte.
Guvernatorul Chris Sununu din New Hampshire, care o susține pe Haley și a făcut campanie cu ea în Iowa, săptămâna aceasta, a declarat și el într-un interviu că Trump este „speriat”.
„El vede exact ceea ce vedem și noi”, a spus Sununu. „Ea se mișcă. El nu o face. Ea are un impuls. El nu are. Ea îi entuziasmeazaă pe oameni. El este o știre de ieri”, a spus Sununu.




Progresul lui Haley nu reușește însă deocamdată să reducă semnificativ diferența uriașă care o separă de Trump la nivel național.
Trump conduce cu o diferență uriașă în sondajele la nivel național pentru alegerile primare republicane. Sursa: Sondaje/sinteză FiveThirtyEight



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Echipa fostului președinte speră acum că o serie de victorii decisive în Iowa, New Hampshire și apoi în Nevada și Carolina de Sud vor contribui la consolidarea poziției sale de candidat prezumtiv al republicanilor pentru finala prezidențială din noiembrie.




Fostul președinte conduce în mod clar în toate sondajele naționale, ba chiar cu marje zdrobitoare – de până la 50 de puncte procentuale. Iar problemele penale numeroase cu care se confruntă nu au făcut până acum decât să îi ajute campania, republicanii mobilizându-se în mod constant în apărarea sa.



Urmărește-ne pe Google News




----------------------------------


Anders Breivik, extremistul care a ucis 77 de oameni într-un atac armat în 2011, dă în judecată statul norvegian pentru a ieși din izolare 
Știri Externe
2024-01-08T11:49:47+02:00

Anders Behring Breivik, fanaticul de extremă dreapta care a ucis 77 de persoane într-un atentat cu bombă și focuri de armă în Norvegia în iulie 2011, va cere luni unui tribunal să pună capăt izolării sale în închisoare, afirmând că aceasta încalcă drepturile omului, relatează Reuters.



Bărbatul de 44 de ani, care a trimis prin e-mail copii ale unui manifest înainte de atacurile sale în care își expunea teoriile, a dat în judecată statul în încercarea de a ridica restricțiile privind corespondența sa cu lumea exterioară.
Breivik a ucis opt persoane cu o mașină-capcană în Oslo, apoi a împușcat alte 69 de persoane, majoritatea adolescenți, într-o tabără de tineret a Partidului Laburist, în cea mai mare atrocitate pe timp de pace din Norvegia.
El este încarcerat într-o secție a închisorii de înaltă securitate Ringerike, la 70 km nord-vest de Oslo, a treia închisoare în care a fost deținut.




Zona sa dedicată include o sală de antrenament, o bucătărie, o sală TV și o baie, după cum arată imaginile dintr-o vizită efectuată luna trecută de agenția de știri NTB. El are voie să țină trei papagali ca animale de companie care zboară liber în zonă, a relatat NTB.
Mai mult de un deceniu de izolare „fără o interacțiune semnificativă” a avut un impact devastator, a scris avocatul lui Breivik într-un dosar depus la tribunalul districtual din Oslo.
„Acum este suicidar”, a adăugat Oeystein Storrvik. „El este acum dependent de medicamentul pentru depresie Prozac pentru a trece peste zilele din închisoare”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Aceștia au declarat în dosarul depus la tribunal că izolarea sa este „relativă”, având în vedere că are contacte cu gardienii, un preot, profesioniști din domeniul sănătății și, până de curând, un voluntar din exterior pe care Breivik nu mai dorește să îl vadă.
De asemenea, el se întâlnește cu doi deținuți timp de o oră o dată la două săptămâni.
Controlul asupra contactelor lui Breivik cu lumea exterioară este justificat de riscul ca acesta să-i inspire și pe alții să comită acte violente, susțin avocații.




Breivik a fost citat ca sursă de inspirație de Brenton Tarrant, bărbatul care a ucis 51 de persoane în două moschei din Christchurch, Noua Zeelandă, în 2019.
Breivik execută o pedeapsă de 21 de ani, cea mai lungă pe care o poate impune un tribunal norvegian, care poate fi prelungită atât timp cât este considerat o amenințare pentru societate.



Urmărește-ne pe Google News




----------------------------------


Un muncitor român în construcții a câștigat 200.000 de euro la loterie, în Spania: „Îmi plătesc datoriile și mici capricii” 
Știri România
2024-01-08T11:23:09+02:00

În Viveiro, un orășel din Galicia, un locuitor de origine română a cumpărat un bilet la loterie și a câștigat o zecime din marele premiu, relatează cotidianul regional La Voz de Galicia.



Zvonul s-a răspândit rapid prin Viveiro și a fost în curând confirmat. Biletul norocos a fost achiziționat la Bar Luar, un loc istoric de pe strada centrală Benito Galcerán. Pe 6 ianuarie, de dimineață, zeci de localnici au venit acolo, curioși și gata să sărbătorească.
Românul câștigător a apărut la bar în jurul orei 13:30, la o oră după ce a fost anunțat premiul I la Loteria del Niño, și a dezlănțuit petrecerea. Muncitor în sectorul construcțiilor, cu inițialele M.T.P., el a spus cum va folosi premiul: „Îmi plătesc datoriile și mici capricii”.




„De data aceasta jucasem 200 de euro. De Crăciun am avut mult mai mult, dar nici nu am primit ramburs”, a mărturisit plin de bucurie bărbatul care, de acum înainte, spune că va trăi „mai liniştit”. „În martie plănuiam să plec în România, acum o voi face cu mult mai multă ușurință”, a spus el.



Urmărește-ne pe Google News




----------------------------------


Dinu Cernescu a murit. Marele regizor avea 88 de ani 
Știri România
2024-01-08T11:07:32+02:00

Dinu Cernescu, unul dintre cei mai mai regizori din teatrul românesc, a murit, duminică, 7 ianuarie, la vârsta de 88 de ani, a anunţat Teatrul Bulandra, într-o postare pe pagina oficială de Facebook.



„A plecat în eternitate marele regizor Dinu Cernescu. Dumnezeu să-l ierte și să-l așeze în lumină alături de cei aleși. Condoleanțe familiei!”, a notat Teatrul Bulandra.

Născut la 18 octombrie 1935 în Bucureşti, Dinu Cernescu a absolvit în 1957 secţia de Regie Teatru din cadrul Institutului de Artă Teatrală şi Cinematografică „IL Caragiale” din Bucureşti, scrie agenția News.ro, într-un CV al regizorului.
A fost asistent de regie pentru Ion Sahighian, Marietta Sadova, Vlad Mugur, Sică Alexandrescu sau Moni Ghelerter.




A lucrat la Teatrul Nottara, a fost regizor artistic la Televiziunea Română, iar în perioada 1994‑1995 a ocupat funcţia de director artistic al Teatrului Naţional din Bucureşti.
Dinu Cernescu a debutat în 1957 pe scena Teatrului Naţional „Marin Sorescu” din Craiova, cu spectacolul „Tudor din Vladimiri”, de Mihnea Gheorghiu.
La acest teatru a mai montat „Galcevile din Chioggia”, de Carlo Goldoni, „Peripeţiile bravului soldat Švejk”, după Jaroslav Hasek, sau „Judecătorul din Zalameea”, de Pedro Calderón de la Barca.




A colaborat cu Teatrul Nottara din Bucureşti pentru o perioadă de peste 50 de ani, timp în care a realizat montări de referință precum „Hamlet”, de William Shakespeare, „Tigrul”, de Murray Schisgal sau „Viziuni flamande”, de Michel de Ghelderode.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


A mai montat pe scena celor mai importante teatre din ţară spectacole de referinţă, precum:

„Vizita bătrânei doamne”, de Friedrich Dürrenmatt, Teatrul de Stat Braşov
„Amoor”, de Murray Schisgal, Teatrul Mic Bucureşti
„Tristan şi Isolda”, de Jean de Beer, Teatrul Tineretului, Piatra-Neamţ
„Matraguna”, de Niccolo Machiavelli, Teatrul de Comedie Bucureşti
„Măsură pentru măsură”, de William Shakespeare, Teatrul Giulesti
„Amadeus”, de Peter Shaffer, Teatrul Giulesti
„Falstaff”, de Giuseppe Verdi, Opera Română Cluj-Napoca
„Porţile pădurii”, de Elie Wiesel, Teatrul Evreiesc de Stat
„Generaţia de sacrificiu”, de I. Valjan, Teatrul Naţional Bucureşti
„Mamouret”, de Jean Sarment, Teatrul Bulandra
„Sâmbătă, duminică, luni”, de Eduardo de Filippo, Teatrul Naţional din Bucureşti
„Voiajul domnului Perrichon”, de Eugene Labiche, Teatrul Bulandra
„Un tramvai numit dorinţă”, de Tennessee Williams, Teatrul Odeon.





Dinu Cernescu a fost invitat să monteze pe marile scene ale lumii, în teatre din Budapesta, Bruxelles, Copenhaga, Tel Aviv, Haga, Praga. Palmaresul său include peste 100 de spectacole.
Dinu Cernescu a publicat în anul 2009 un volum de memorii intitulat „Regizor”. 
„Ce zi frumoasă!”, de Michel de Ghelderode, i-a adus, în 1993, premiul UNITER și premiul APTR pentru cel mai bun spectacol TV.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


A fost distins cu premiul UNITER pentru întreaga activitate în 2005.






Urmărește-ne pe Google News




----------------------------------


Modulul spațial Peregrine 1, care se îndreaptă spre Lună, are probleme tehnice. Prima misiune americană pe Lună după 50 de ani, în pericol 
Știri Externe
2024-01-08T11:01:40+02:00

Modulul de aterizare Peregrine 1, care transportă echipamente științifice ale NASA, a decolat cu succes către Lună, la bordul rachetei Vulcan Centaur, scrie The Guardian. Mai târziu însă, modulul a început să aibă probleme cu panourile solare, care ar trebui să-i furnizeze energie, scrie BBC.



UPDATE ora 17:22: Misiunea privată americană pe Lună, lansată luni, se confruntă cu probleme tehnice, anunță Compania Astrobotic, care se află în spatele proiectului, potrivit BBC.
Aceștia au anunțat că nava spațială Peregrine a suferit o „anomalie” care a împiedicat-o să își îndrepte în mod stabil panourile solare către Soare. Fără capacitatea de a încărca bateriile și de a menține o sursă de energie, misiunea nu va putea continua.
Astrobotic a precizat că inginerii lucrează la această problemă și că va furniza actualizări atunci când va avea mai multe informații.




***
Știrea inițială: Misiunea marchează două premiere: folosirea pentru prima oară a rachetei Vulcan, dezvoltată de concernul United Launch Alliance (ULA) – un joint-venture Boeing și Lockheed Martin, precum și prima misiune a SUA pe Lună după celebrele Apollo. 
Racheta a lansat vehiculul lunar numit Peregrine, construit de firma privată Astrorobotic, cu sprijinul NASA. 
We have liftoff! The first American commercial robotic launch to the Moon will deliver science instruments to study its surface, a critical part of preparing for future #Artemis missions. https://t.co/KoOZjXvqjD pic.twitter.com/Vo2Dnn6TwA— NASA (@NASA) January 8, 2024





Aselenizarea este așteptată pe 23 februarie, când, dacă se va încheia cu succes, Astrobotic va deveni prima companie privată care reușește să ajungă pe suprafața Lunii. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Aceasta este prima misiune dintre cele planificate de NASA în cadrul inițiativei Commercial Lunar Payload Services, prin care agenția spațială americană plătește companii private pentru a livra echipamente științifice pe Lună.
Robotul spațial transportă cinci instrumente ştiinţifice ale NASA, care vor măsura nivelul de radiații, suprafața stratului de gheață de la sol, câmpul magnetic și stratul extrem de subțire de gaz numit exosferă. Aceste informații vor ajuta NASA să minimizeze riscurilor viitoarelor sale misiuni din programul Artemis, prin care își dorește să retrimită un echipaj uman pe suprafața Lunii până în 2025. 




Pe lângă instrumentețe științifice, la bordul modului spațial se află și alte obiecte care nu au legătură cu misiunea, precum o monedă „încărcată cu un Bitcoin” și o „capsulă japoneză cu vise lunare” care conține 185.872 de mesaje de la copii din întreaga lume. Totodată, la bord se află și cenușa mai multor persoane, inclusiv ale unor actori din seria Star Trek. 



Urmărește-ne pe Google News




----------------------------------


O iraniancă a primit 74 de lovituri de bici și o amendă după ce s-a postat pe rețelele de socializare fără vălul islamic 
Știri Externe
2024-01-08T10:33:30+02:00

Roya Heshamti a fost pedepsită cu 74 de lovituri de bici și cu o amendă, după ce a fost acuzată de „atingere a moravurilor publice” prin publicarea unei fotografii pe rețelele de socializare, în care nu purta vălul islamic, anunţă Autoritatea judiciară, relatează AFP, potrivit News.ro.




„Condamnata, Roya Heshamti, a încurajat permisivitatea (ieşind) în mod nedemn în locuri foarte frecventate la Teheran”, a anunţat sâmbătă seara organul de presă al justiţiei, Mizan Online.
„Pedeapsa sa, de 74 de lovituri de bici, a fost executată conform legii şi shariei”, pentru că a adus „atingere moravurilor publice”, a anunţat Mizan Online.
Avocatul condamnatei, Maziar Tatati, a declarat pentru ziarul reformist Shargh că clienta sa a fost arestată în aprilie, pentru că „a publicat o fotografie pe reţele de socializare fără să poarte vălul”.




Avocatul precizează că Heshamti a fost condamnată şi la plata unei amenzi „din cauza nepurtării vălului musulman în public”.
În ultimele luni, tot mai multe femei au apărut fără văl în locuri publice, în urma contestării declanşate de moartea Mashei Amini, în septembrie 2022, o tânără arestată pentru încălcarea acestui cod vestimentar strict.
De la Revoluţia islamică din 1973, purtarea vălului este obligatorie în Iran pentru toate femeile, inclusiv străine, care sunt obligate să-şi ascundă părul în locuri publice.





Din cauza unor acte de nesupunere civică din partea femeilor prin nepurtarea vălului, autorităţile au încercat să înăsprească tonul şi au anunţat controale mai multe, cu ajutorul camerelor de supraveghere, şi au arestat actriţe care au pozat fără hijab pe reţele de socializare.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În septembrie, Parlamentul iranian a adoptat un proiect de lege care însăpreşte sancţionarea femeilor care încalcă codul vestimentar.



Urmărește-ne pe Google News




----------------------------------


Donald Trump spune că Războiul Civil American putea fi evitat prin „negociere”. „S-au făcut atât de multe greșeli” 
Știri Externe
2024-01-08T10:32:57+02:00

Declarația fostului președinte american, făcută în cadrul unui eveniment de campanie în statul Iowa, a atras reacții critice din partea grupurilor pentru drepturile civile și a istoricilor. Trump a spus că lupta pentru abolirea sclaviei în Statele Unite nu a fost necesară şi că Abraham Lincoln ar fi trebuit să negocieze mai mult pentru a evita vărsarea de sânge, relatează publicația USA Today și postul CNN, citat de News.ro.



„S-au făcut atât de multe greșeli. Vedeți, a fost ceva ce cred că ar fi putut fi negociat, ca să fiu sincer cu voi. Cred că s-ar fi putut negocia asta. Toți oamenii au murit. Au murit atât de mulți oameni. (…) Abraham Lincoln, bineînțeles, dacă ar fi negociat, probabil că nici nu ați fi știut cine a fost Abraham Lincoln”, a spus Donald Trump, descriind Războiul Civil, care a început în 1861, ca fiind „atât de oribil, dar atât de fascinant”.
„Drepturile omului nu ar trebui să fie niciodată negociabile”




Declarația lui Trump a strârnit mai multe reacții critice. Charles V. Taylor Jr., directorul executiv al National Association for the Advancement of Colored People (NAACP), o organizație pentru drepturile civile, a declarat pentru USA Today că „nu există negociere cu sclavia”.
„Drepturile civile, drepturile omului nu ar trebui să fie niciodată negociabile. Când Trump spune lucruri cu încărcătură rasială și spune lucruri care polarizează, când spune lucruri care sunt în mod evident ofensatoare… ceea ce spune este pur și simplu atât de evident, dar el se adresează în mod absolut unui anumit grup de oameni și înstrăinează un alt grup”, a declarat Taylor Jr..




Svante Myrick, președintele People For the American Way, un grup de susținere progresistă, a declarat pentru aceeași publicație că afirmațiile fostului președinte demonstrează o „ignoranță evidentă față de istoria americană”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Până la momentul izbucnirii Războiului Civil, au existat literalmente sute de ani de negocieri în jurul modului, momentului și locului în care să se pună capăt sclaviei, iar statele din sud care s-au separat sunt cele care au declanșat Războiul Civil. Și se pare că președintele Trump a insinuat că un fel de eșec al diplomației din partea lui Abraham Lincoln este ceea ce a cauzat Războiul Civil”, a spus Myrick.




„Cunoaștem istoria Sudului. Știm că o parte din elementele Sudului a fost centrată în jurul instituției sclaviei și în menținerea unui statut social permanent al oamenilor de culoare”, a spus și LaTosha Brown, cofondator al organizației Black Voters Matter, acuzându-l pe Trump că se adresează „celor care încă simt că singurul lor avantaj este supremația albilor”.
De asemenea, istorici, citați de USA Today spun că este absurd să îl învinovățești pe Lincoln pentru că nu a negociat o preîntâmpinare a războiului.




„Nu este cu adevărat nimic mai mult decât o fantezie cu scopuri politice întunecate – este istoria ca divertisment rău, vicios”, a declarat David Blight, profesor de istorie la Universitatea Yale și autor al cărții „Race and Reunion: The Civil War in American Memory”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cercetătorul Harold Holzer, autorul unei cărți în curs de apariție intitulată „Brought Forth on This Continent: Abraham Lincoln and American Immigration”, a declarat, la rândul său, că „niciun istoric și niciun cititor de istorie nu crede că un compromis ar fi putut inversa secesiunea sau evita un război civil din cauza – da – sclaviei”.
Foto: Hepta



Urmărește-ne pe Google News




----------------------------------


Centura tactică a unui poliţist din Hunedoara care încătușa mai mulți scandalagii a fost furată de un bărbat implicat în conflict 
Știri România
2024-01-08T10:32:11+02:00

Centura tactică a unui poliţist chemat să intervină la un scandal între mai multe persoane în judeţul Hunedoara a fost furată de un bărbat implicat în conflict. Pe centură erau 17 cartuşe, un spray şi un baston telescopic și a fost găsită după mai multe ore de căutări pe o vale, în apropiere de râul Criş. Bărbatul care a furat centura tactică a poliţistului a fost reţinut pentru 24 de ore, scrie News.ro.



Reprezentanţii Inspectoratului de Poliţie al Judeţului Hunedoara au anunţat că poliţiştii din Brad au fost sesizaţi duminică seară că are loc o altercație în care sunt implicate mai multe persoane, la un local public din comuna Crişcior.
„În baza sesizării, patrula de intervenţie de pe raza Secţiei de Poliţie Rurală Crişcior s-a deplasat în regim prioritar la faţa locului, iar având în vedere faptul că în altercaţie erau implicate mai multe persoane recalcitrante, poliţiştii au solicitat sprijin dispecerului Poliţiei Municipiului Brad, spre locul intervenţiei fiind direcţionată şi o patrulă din cadrul Biroului de Ordine Publică Brad”, au precizat reprezentanţii IPJ Hunedoara..




Poliţiştii au aplanat conflictul, dar au fost nevoiți să folosească forța pentru a încătușa mai multe persoane implicate în scandal. În acest timp, unuia dintre agenţii de poliţie i s-ar fi desprins centra tactică, pe care avea ataşate mijloacele din dotare. În acel moment, i-a fost sustrasă de una dintre persoanele aflate la locul intervenţiei, au mai comunicat polițiștii.
Ei au transmis că un bărbat de 46 de ani, implicat în conflict, a fost cel care a furat centura tactică.




„Din verificările efectuate, poliţiştii au stabilit faptul că un bărbat în vârstă de 46 de ani, persoană implicată de altfel în altercaţie, este bănuit că i-ar fi sustras agentului de poliţie centura tactică. Bărbatul a fost depistat la scurt timp pe raza comunei Crişcior, însă a refuzat să coopereze cu poliţiştii în vederea indicării locului în care s-ar putea afla centura tactică. De asemenea, alţi doi bărbaţi implicaţi în altercaţie au fost conduşi la sediul poliţiei pentru a fi audiaţi în legătură cu implicarea în acest conflict”, au mai transmis reprezentanţii IPJ Hunedoara.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


După mai multe ore de căutări, în cursul nopții, centura cu un încărcător cu 17 cartuşe, un spray şi un baston telescopic a fost găsită pe o vale, în apropierea râului Criş.
„În urma activităţilor de cercetare penală şi a probatoriului administrat în cazul altercaţiei din comuna Crişcior, din seara zilei de 7 ianuarie, poliţiştii au luat măsura preventivă reţinerii, pe o perioadă de 24 de ore, faţă de un bărbat de 46 de ani, din municipiul Brad, bănuit de săvârşirea infracţiunii de nerespectare a regimului armelor şi muniţiilor (respectiv de sustragerea armamentului şi a muniţiei din dotarea unui agent de poliţie care a intervenit la eveniment)”, au comunicat luni de dimineață polițiștii.




De asemenea, au mai fost reţinuţi pentru 24 de ore alţi doi bărbaţi care au participat la scandal, unul de 41 de ani, din municipiul Brad, şi unul de 42 de ani, din comuna Crişcior, pentru comiterea infracţiunilor de tulburare a ordinii şi liniştii publice şi lovire sau alte violenţe.



Urmărește-ne pe Google News




----------------------------------


Doi pescari din Constanța au dispărut pe lacul Siutghiol. Sunt căutați de o echipă de scafandri 
Știri România
2024-01-08T10:20:36+02:00

Scafandrii din Constanța au intervenit pe lacul Siutghiol, între Ovidiu și Palazu, după ce mai mulți martori au găsit o barcă și plase de pescuit, însă nici urmă de pescari, potrivit unui comunicat de luni, 8 ianuarie, al ISU Dobrogea, notează News.ro.



Potrivit purtătorului de cuvânt al ISU „Dobrogea”, Ana Maria Stoica, pompierii au fost solicitaţi să intervină în noaptea de duminică spre luni, în jurul orei 23.00, pentru căutarea a două persoane, probabil dispărute în lacul Siutghiol, între Ovidiu şi Palazu Mare.
La faţa locului au intervenit o autospecială de stingere, un echipaj de prim ajutor, o ambarcaţiune şi trei scafandri, căutările fiind sistate în jurul orei 2.00, din cauza condiţiilor hidrometeorologice.



„În zona indicată de martori a fost găsită o barcă şi mai multe plase”, a spus reprezentanta ISU.
Căutările au fost reluate luni dimineaţă.



Urmărește-ne pe Google News




----------------------------------


Autostrăzi blocate în toată Germania de „cea mai mare grevă postbelică” a fermierilor. Coloană de 20 de kilometri de tractoare, pe A63, lângă Mainz 
Știri Externe
2024-01-08T10:04:51+02:00

Fermierii germani protestează luni, 8 ianuarie, în toată țara împotriva reducerii subvențiilor din partea guvernului federal, în ceea ce presa germană a numit „cea mai mare grevă postbelică”. Peste 50 de tractoare sunt deja la Poarta Brandenburg, unde oamenii s-au adunat acoolo din timpul nopții, relatează Bild și Tagesspiegel.



UPDATE ora 13.00. Fermierii din Emden (Saxonia Inferioară) au oprit producția la Volkswagen! Intrările în fabrici sunt blocate de proteste. „Producția este completă ratată astăzi”, a declarat un purtător de cuvânt al VW. Angajații nu au putut ajunge la locul de muncă.
În Thülsfelde, același land, un șofer a vrut să evite un blocaj, a intrat pe trotuar și pe pista de biciclete, lovind un demonstrant. Acesta a fost grav rănit și a trebuit să fie transportat cu elicopterul la o clinică, potrivit poliției. Șoferul a fugit inițial! Dar poliția a reușit să-l prindă. Încă nu este clar dacă șoferul l-a lovit pe protestatar intenționat sau accidental.




UPDATE ora 12.30. Potrivit unui comunicat al poliției, pe A63, lângă Mainz, sunt peste 1.000 de tractoare și camioane. Lungimea totală a coloanei este de aproximativ 20 de kilometri”. A63 rămâne complet închisă. 
Alzey Richtung Mainz A63 pic.twitter.com/DlNrFqaxdM— Chakuzza💙🇩🇪 (@Chakuzza39) January 8, 2024 
Pe de altă parte, poliția a spart un blocaj pe autostrada A1, spre Hamburg. Aproximativ 100 de tractoare blocaseră cele trei benzi și „au creat condiții de trafic periculoase”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


UPDATE ora 11.20. Intrările în Cottbus și în Brandenburg au fost închise, a anunțat poliția. Există blocaje la aproape toate intrările pe A2, A9, A10, A11, A12, A13, A113 și A115 în întreaga rețea de autostrăzi din Brandenburg, scrie Bild.
Un afiș de protest de pe un tractor de pe A 12 scria: „Dacă fermierul este mort, nu este pâine”,
 Transportatorii s-au alăturat și ei protestelor și au criticat poverile cauzate de taxa pentru camioane.
UPDATE ora 11.00. Videoclipurile de pe X, fostul Twitter, arată că primele tractoare au sosit în centrul orașului München. Poliția așteaptă astăzi peste 5.500 de tractoare numai în capitala Bavariei, informează Blick.




München, Odeonsplatz 08.01.2024 8.00 Uhr – die Ersten sind schon da 💪#demo #demomünchen #Bauerndemo #bauerndemomünchen #bauern pic.twitter.com/zaIxbz8vcE— Moderner Landwirt (@ModernLandwirt) January 8, 2024 
În Münster (Renania de Nord-Westfalia), poliția estimează că sunt 120 de vehicule în oraș.
Protest der Landwirte in #Münster: Rund 120 Trecker und Laster fahren hupend durch die Stadt. Viele Passanten klatschen. Keine Zwischenfälle. @BILD pic.twitter.com/xvZ0tjHY89— Andreas Wegener (@Andreas_Wegener) January 8, 2024







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”



UPDATE ora 10.40. În timpul protestelor masive, fermierii au paralizat și punctul de trecere a frontierei Bärenstein – Philippsreut, dintre Germania și Cehia.
UPDATE ora 10.20. În districtul Friesland din nordul Germaniei, școlile generale și profesionale au fost închise din cauza protestelor anunțate.

Știrea inițială. Fiecare a doua ieșire de pe A7 între Hamburg și Danemarca va fi blocată, iar în Brandenburg, A24 va fi blocată în breteaua de legătură între Hamburg și Berlin. A4 va fi, de asemenea, afectată între Merzenich și Langenwehe.




5:40 UhrAutobahnauffahrt Pulsnitz, A4, Sachsen Blockade bis 17 Uhr 💪 #Bauernprotest #Bauern pic.twitter.com/SMurTISWIs— Marcus Fuchs (@mr_marcus_fuchs) January 8, 2024 
În Hesse, poliția avertizează cu privire la perturbări grave de trafic pe autostrăzile A3, A66, B49, B54, B455 și B27.
Guten Morgen ☕️Möglicherweise sehen wir heute die größte Protestaktion der letzten Jahrzehnte. Und es ist schon gut was los…B49 bei Limburg, 5:30 Uhr (Dennis Friesen)#Bauernproteste #Bauern pic.twitter.com/V7LMLjqOBo— Holger Kopp (@holgerkopp) January 8, 2024





Acțiuni majore au fost anunțate la Berlin, München, Hamburg, Wiesbaden, Magdeburg, Mainz sau Bremen.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Fermierii își conduc tracxtoarele oe B96, între insula Ruegen și A20. Foto: Hepta
Tractoarele sunt parcate pe marginea bulevardului de lângă Poarta Brandenburg, la Berlin. Pancartele lor includ sloganuri precum „Mai bine moartea decât sclavia” și „Nu mușca niciodată mâna care te hrănește”.




VEZI GALERIA  FOTOPOZA 1 / 3
Poliția din Berlin a cerut fermierilor să îndepărteze tractoarele care blochează drumurile la fiecare 30 de minute. Agrocultorii au mers însă în instanță, care a ordonat să se permită trecerea doar a vehiculelelor de poliție și de ambulanță.




Die ersten #Bauern sind am Brandenburger Tor in #Berlin eingetroffen. Sie planen einen Mega-Streik wegen der Kürzungen im Agrarbereich. Die #DPolG Berlin hofft auf einen friedlichen #Bauernprotest. Landeschef Bodo Pfalzgraf: „Demokratie darf wehtun, aber bitte friedlich.“ pic.twitter.com/5RNooeCCTd— DPolG Berlin (@DPolGBerlin) January 7, 2024 
Din cauza crizei bugetare, în decembrie guvernul german a anunțat eliminarea subvențiilor la motorină. Acest lucru ar aduce bugetul de 440 de milioane de euro.În plus, ca parte a economiilor, guvernul german a susținut abolirea taxării preferențiale a vehiculelor din silvicultură și agricultură. Acest lucru ar trebui să aducă încă 480 de milioane de euro la buget.
Joia trecută, fermierii germani furioși au vrut să intre peste ministrul Economiei, în feribotul care îl aducea din vacanța de Anul Nou.
Protestele agricultorilor au fost declanșate de luna trecută. Cel mai important miting a avut loc la Berlin, unde 6.600 de fermieri au venit cu tractoarele și au blocat centrul capitalei.
Fermierii vor trebui să plătească cu 21,48 de cenți pe litru de motorină în plus pentru toate vehiculele agricole. Potrivit lor, asta duce la costuri suplimentare de circa un miliard de euro.
Guvernul german a renunţat, în parte, săptămâna trecută, la planurile sale de a tăia subvenţiile la carburant în sectorul agricol.
Avantajul fiscal acordat cu privire la cantităţile consumate urmează să fie desfiinţat treptat, până în 2026, şi nu dintr-o lovitură, aşa cum se prevedea iniţial.
Însă acest lucru nu i-a mulțumit pe agricultori, care au anunțat o săptămână de proteste, între 8 și 15 ianuarie, împotriva Guvernului Scholz, o acţiune susţinută și de către alte asociaţii profesionale.
GOOSEBUMPS 🇩🇪🚜Just witness countless German farmers on their tractors make their way onto the highway backed up by a HUGE convoy of German truckers.This is the most amazing thing I have seen in a while. This is how you show your government whos boss. #Bauernproteste pic.twitter.com/HX8rQOmqDD— Eva Vlaardingerbroek (@EvaVlaar) January 8, 2024 
Foto: Hepta



Urmărește-ne pe Google News




----------------------------------


Un general rus din Volgograd, filmat când le spune subalternilor: „Cine a scris asta să i se ofilească mâinile și toată familia să se îmbolnăvească de cancer” 
Știri Externe
2024-01-08T09:30:25+02:00

Șeful Departamentului Situațiilor de Urgență din regiunea Volgograd, generalul Nikolai Liubavin, a urat familiei angajatului departamentului care a scris o plângere împotriva lui la parchet să aibă cancer. Videoclipul cu declarația oficialului a fost difuzat de v1.ru și Notepad Volgograd, relatează Kommersant.



În videoclip (nu este specificat când a fost filmat exact), Nikolai Liubavin, vorbind cu subalternii săi în timpul unei ședințe, spune că procuratura a început o anchetă, după o plângere a unui angajat. Liubavin a fost acuzat că a făcut lobby pentru interesele Băncii Otkritie, unde ar fi lucrat soția sa. În plângere se mai spunea că în schimbul acestui lucru, șeful ministerului a primit diverse beneficii.
„Cine a scris asta, în primul rând, zic din nou, să i se ofilească mâinile și toată familia să se îmbolnăvească de cancer. Nu voi regreta că spun asta, pentru că, într-adevăr, atunci când oamenii scriu gândurile schizofrenice infantile, ei nu înțeleg ce fac”, a spus șeful Departamentului Volgograd al Ministerului Situațiilor de Urgență în videoclip.




Nikolai Liubavin conduce Ministerul Situațiilor de Urgență din Volgograd din noiembrie 2020. Înainte de asta, a lucrat în structurile Ministerului Situațiilor de Urgență din Teritoriul Stavropol.



Urmărește-ne pe Google News




----------------------------------


Fito, cel mai periculos infractor al Ecuadorului, a dispărut dintr-o închisoare de maximă securitate, unde fusese mutat escortat de 4.000 de soldați 
Știri Externe
2024-01-08T09:11:33+02:00

Cel mai periculos infractor al Ecuadorului, Fito, liderul grupării Los Choneros, a dispărut din penitenciarul de maximă siguranță în care era închis, au anunţat duminică autorităţile, care au lansat o operaţiune pentru a-l găsi, scrie cotidianul spaniol El Pais.



Guvernul Ecuadorului nu știe când a evadat José Adolfo Macías Villamar, alias Fito, din închisoarea Guayaquil. Oficialilor le-au trebuit 15 ore să recunoască că liderul bandei criminale însetate de sânge Los Choneros, brațul operațional al cartelului mexican din Sinaloa, a scăpat. „Astăzi, Poliția, împreună cu forțele armate, și-au dat seama de lipsa unuia dintre deținuții care erau în acest centru de reabilitare socială”, a raportat comandantul Poliției, César Zapata.




Declarațiile au fost făcute la ieșirea dintr-o ședință de urgență a Consiliului de Securitate, convocată de președinte. Deşi Zapata nu a menţionat numele deţinutului, procuratura a declarat că va investiga „presupusa evadare” a lui Jose Adolfo Macias, liderul grupării Los Choneros.
Complexul penitenciar Guayaquil, care include cinci închisori în care peste 12.000 de persoane sunt private de libertate, s-a trezit cu un puternic contingent de poliție și militari duminică, 7 ianuarie. Era vorba despre o operațiune de control a armelor, se arată în scurta declarație a instituției guvernamentale responsabilă de ceea ce se întâmplă în închisori.




Operațiunea a fost urmată de eliminarea prizelor și întrerupătoarelor din celule, a declarat o sursă din poliție. La începutul lunii decembrie, președintele Daniel Noboa avertizase deja într-un interviu că ar trebui „să nu pună prize la liderul bandei”. Celula în care se afla Fito, potrivit președintelui, are patru prize, „are mai multe prize decât o cameră de hotel”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


José Adolfo Macías Villamar, alias Fito, are 44 de ani și pe numele lui au fost efectuate 14 proceduri judiciare pentru diferite infracțiuni, inclusiv tâlhărie, crimă organizată, deținere de arme și omor, care împreună au însumat pedeapsa maximă de 34 de ani de închisoare, dintre care a executat 12.




Nu este prima dată când evadează. În februarie 2013, Fito și alți 15 prizonieri din banda Los Choneros, inclusiv liderul grupului, Jorge Luis Zambrano, au evadat din închisoarea de maximă securitate numită La Roca, aflată în același complex penitenciar. Timp de 10 luni au fost cei mai căutați infractori din țară, până când au fost găsiți de Poliție.
Ascensiunea lui Fito la conducerea Los Choneros a avut loc în urma uciderii lui Jorge Luis Zambrano, alias Rasquiña, care a menținut hegemonia organizației care și-a avut începuturile în anii ’80 în Manabí, o provincie de pe coasta ecuadoriană.




Choneros și-au câștigat faima ca asasini, deși de-a lungul timpului și-au extins infracțiunile la trafic de droguri, microtrafic, extorcare și jaf. Ei au fost primii care au creat legături cu carteluri străine, potrivit informațiilor poliției. După uciderea lui Rasquiña, Los Choneros s-a scindat și oamenii de încredere ai acestuia au preluat conducerea, formând noi celule: Los Águilas și Los Fatales, cei din urmă supunându-se lui Macías.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Pe 12 august, Fito fusese transferat la La Roca, într-o operațiune care a necesitat aproape 4.000 de polițiști și militari și care a provocat ulterior revolte în închisoare, deținuții de aici cerând să fie retrimis la penitenciarul regional din Guayaquil, unde fusese încarcerat înainte.



Urmărește-ne pe Google News




----------------------------------


Momentul în care doi cai scăpați de sub control au intrat într-o farmacie, în Rio de Janeiro. VIDEO 
Știri Externe
2024-01-08T09:00:32+02:00

Angajații unei farmacii din Rio das Ostras, estul statului brazilian Rio de Janeiro, au trecut prin spaima vieții lor, când doi cai scăpați de sub control au invadat unitatea, relatează O Tempo. 



Scenele neobișnuite au fost înregistrate de camerele de securitate ale farmaciei. Pentru a se proteja, una dintre angajate s-a ascuns într-o anexă. Alte două femei au fugit și ele din calea cailor. Rafturile și mărfurile de pe ele au fost dărâmate de cai.
Alte videoclipuri arată că, înainte de a intra în farmacie, animalele au călcat în copite produsele precupeților de pe trotuar, dintr-o piață din apropiere, și au intrat și într-un magazin alimentar.
Cavalos invadem farmácia em Rio das Ostras, no Rio de Janeiro, e destroem drogaria. Prateleiras, vidros e mercadorias foram quebrados. Câmeras de segurança flagraram a cena na noite de sábado (30). pic.twitter.com/wEE8Q5R2gl— O Tempo (@otempo) January 2, 2024








Farmacia și magazinul sunt deținute de același proprietar, care a chemat Garda Municipală. Centrul de Protecție a Animalelor (CDA) din Rio das Ostras a reținut animalele. 



Urmărește-ne pe Google News




----------------------------------


Un român plecat cu microbuzul din Austria spre Botoșani a fost plimbat prin Germania, bătut de șofer, dat jos și apoi căutat de zeci de oameni 9 zile: „L-am găsit!” 
Știri România
2024-01-08T08:04:35+02:00

Un tânăr din Botoșani care a vrut să vina acasă din Austria, înainte de Revelion, a trăit 9 zile de groază după ce s-a urcat în microbuzul care ar fi trebuit să-l aducă în România. Dat dispărut în ziua când a plecat spre țară, a fost căutat de zeci de români, după un mesaj postat pe grupul de Facebook Voluntari în Europa.




Timp de 9 zile, mai mulți români din Germania s-au mobilizat pentru a afla informații despre Ovidiu Daniel Pintilii, 37 de ani, iar pe 7 ianuarie, el a fost găsit și a povestit prin ce a trecut. Gabriela Stănculescu, unul dintre administratorii grupului Voluntari în Europa, a redat calvarul prin care a trecut botoșăneanul.
„L-am găsit după 9 zile! A plătit la o firmă de transport 180 € să plece din Austria la Botoșani, s-a trezit plimbat prin toată Germania de transportator și a luat atitudine, cerând explicații șoferului și protestând. Drept urmare a fost agresat verbal și fizic (bătut), l-a dat jos în peco din Bad Rappenau, fără bagaje, doar cu buletinul, 50 € în buzunar și telefonul descărcat, fără încărcător și nevorbitor de germană sau engleză”, spune femeia.




Ovidiu a mers apoi pe jos zeci de kilometri, a ajuns la Kaufland Heilbronn, și-a vândut ceasul cu 30 € ca să poată mânca, a cerut ajutor oamenilor, fără nici un rezultat.
„Datorită vigilenței unei persoane care a văzut distribuirile voastre peste tot, Ovidiu a fost localizat azi dimineață lângă un restaurant din Neckarsulm. În loc să fie anunțată poliția, am fost anunțați noi și familia, ne-am activat imediat și împreună cu Dan Motoc l-am recuperat”, mai scrie Gabriela Stănculescu.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Ea a povestit și ce reacție a avut Ovidiu, când a văzut că cineva vrea să-l ajute și coșmarul lui a luat sfârșit: „Nu vă puteți imagina bucuria lui, după 9 zile de coșmar în care a dormit în frig, în ploaie și a mâncat ce și cum a apucat. Eroii acestei povești cu happy end sunteți toți cei care ați distribuit sau ați ieșit să-l căutați și vă suntem recunoscători!”
Adriana Mureșan, inițiatoarea mișcării Voluntari în Europa, a povestit ulterior că Ovidiu va merge să scoată un certificat medico-legal și are nevoie de îngrijiri medicale, după ce l-a bătut șoferul care ar fi trebuit să-l aducă în România. El va depune și o plângere împotriva firmei de transport.



Urmărește-ne pe Google News




----------------------------------


Momentul în care un șofer bulgar intră cu viteză într-o benzinărie, în Slovacia: „Pagubele sunt de cel puțin 200.000 de euro” 
Știri Externe
2024-01-08T08:04:21+02:00

Un șofer bulgar, 28 de ani, aflat la volanul unei mașini cu număr de înmatriculare de Germania, a intrat cu viteză mare într-o benzinărie de pe autostrada D1 Červeník - Trnava. În ciuda impactului violent și a imaginilor difuzate de poliția slovacă, în care stația Peco arată ca după apocalipsă, nu au fost răniți, relatează Noviny. Șoferul nu era beat, dar avea droguri în automobil.



Accidentul s-a petrecut joi, 4 ianuarie. Din motive necunoscute, șoferul a ieșit de pe autostradă și a intrat cu viteză într-o benzinărie. A distrus o pompă și, în mod miraculos, deși mașina sa arăta ca o armonică, bulgarul nu a fost rănit. Au fost avariate încă două pompe, magazinul benzinăriei și alte două automobile care se aflau în zonă.
Purtătoarea de cuvânt a poliției regionale Trnava, Zlatica Antalová, a informat că „a fost un miracol că pompa nu a explodat și că nimeni nu a fost rănit grav. Daunele materiale totale au fost estimate preliminar la peste 200.000 de euro”.




Atenție, imagini care vă pot afecta emoțional!

Polițiștii l-au supus pe șoferul bulgar la un alcooltest, cu rezultat negativ, și i s-au prelevat probe de sânge.
„În timpul percheziției autovehiculului, agenții au găsit și au ridicat și mai multe obiecte care ar putea avea legătură cu activitatea infracțională”, a spus Antalová.
Deocamdată nu se știe dacă șoferul a luat și droguri înainte de a conduce, însă mai multe substanțe au fost găsite în mașina lui. Bărbatul a fost reținut.



Urmărește-ne pe Google News




----------------------------------


„Mă rog pentru pace și libertate în Ucraina”. Ambasadorul Marii Britanii la Kiev, fost ambasador și la București, a făcut baie în Nipru, de Bobotează 
Știri Externe
2024-01-08T07:38:19+02:00

Martin Harris, 54 de ani, ambasadorul Marii Britanii la Kiev, a făcut baie în Nipru, de Bobotează. El a susținut „rugăciunile pentru pace, victorie și libertate ale poporului ucrainean”, relatează Obozrevatel, care a preluat imaginile postate de diplomat pe pagina sa de pe X, fostul Twitter.



În filmarea difuzată pe rețelele sociale, Harris apare, la început, îmbrăcat în haine groase, cu geacă, fes și mănuși. Apoi renunță la veșmintele de iarnă și intră în apa rece a fluviului.
Diplomatul spune că a vrut să onoreze tradiția de Bobotează și „să se scalde de 3 ori în apele Niprului”, un gest prin care vrea să demonstreze că „sunt alături de poporul ucrainean și rugăciunile lui pentru pace, victorie și libertate”.
Happy Epiphany! З Водохрещем! pic.twitter.com/MMqn3yk9Uy— Martin Harris (@MartinHarrisOBE) January 6, 2024





Din 2010 până în 2014, Martin Harris a fost ambasadorul Marii Britanii în România, iar din 2014 până în 2017 a fost ministru și șef adjunct al misiunii la Ambasada Marii Britanii la Moscova.
De anul trecut, Harris este ambasador la Kiev, unde a mai fost adjunct al misiunii diplomatice din 2003 până în 2008.



Urmărește-ne pe Google News




----------------------------------


Bilanțul cutremurului devastator din Japonia a ajuns la 161 de morți. Peste 100 de oameni sunt în continuare dispăruți 
Știri Externe
2024-01-08T07:20:56+02:00

Puternicul seism care a zguduit centrul Japoniei, la 1 ianuarie, a dus la cel puțin 161 de decese, în timp ce 103 persoane sunt în continuare date dispărute, potrivit unui nou bilanţ anunţat luni, 8 ianuarie, de autorităţile locale, notează agenția France Presse, preluată de Agerpres.



Cutremurul cu magnitudinea 7,5, care a provocat şi peste o mie de alunecări de teren şi a fost urmat de un tsunami, a făcut aproximativ 560 de răniţi, potrivit unui comunicat al prefecturii Ishikawa, epicentrul dezastrului.
Seismul a fost resimţit până la Tokyo, la 300 de kilometri depărtare. Acesta a zguduit Peninsula Noto, o fâşie subţire de pământ care avansează circa 100 de kilometri în Marea Japoniei, prăbuşind clădiri şi devastând drumuri.
Un tsunami a lovit, de asemenea, coasta şi valuri de peste un metru înălţime au măturat cheiurile, casele şi drumurile de la malul mării.




Situată pe aşa-numitul „Cerc de Foc al Pacificului”, Japonia este una dintre ţările cu cea mai intensă activitate seismică.
Arhipelagul japonez este marcat de amintirea teribilului cutremur cu magnitudinea 9, urmat de un tsunami gigantic în martie 2011 pe coastele sale nord-estice, catastrofă care s-a soldat cu circa 20.000 de morţi şi dispăruţi. Acest dezastru a dus, de asemenea, la accidentul nuclear de la Fukushima, cel mai grav de la cel de la Cernobîl din 1986.



Urmărește-ne pe Google News




----------------------------------


Trei turiști și doi ghizi sunt blocați într-o peşteră inundată de o ploaie torenţială, în Slovenia 
Știri Externe
2024-01-08T07:11:19+02:00

Cinci persoane au rămas blocate sâmbătă, 6 ianuarie, într-o peşteră din centrul Sloveniei, după ce ploile abundente au provocat inundaţii, au anunţat salvatorii, potrivit The Guardian, citat de agenția News.ro.



Un grup format din trei adulţi membri ai aceleiaşi familii şi doi ghizi începuse sâmbătă dimineaţa o vizită turistică la Krizna Jama (Peştera Crucii), la 50 kilometri sud de capitala Ljubljana.
Grupul a rămas blocat pe o platformă uscată, după ce o ploaie puternică a provocat o creştere bruscă a nivelului apei în peşteră, cunoscută pentru lacurile subterane de culoare verde smarald.
O operaţiune de salvare a fost lansată după ce oamenii nu au reuşit să iasă din peşteră conform programului.




Scafandrii i-au localizat sâmbătă târziu, la 2 kilometri de intrarea în peştera lungă de 8 kilometri.
„Toţi cei cinci sunt în stare stabilă”, au precizat autorităţile de protecţie civilă, adăugând că echipele de salvare le-au trimis peste noapte un cort, haine călduroase, alimente şi medicamente.
„Dacă nivelul apei scade, salvarea ar putea fi efectuată rapid”, a declarat şeful echipei de salvare din peşteră, Walter Zakrajsek, adăugând că, dacă tunelurile rămân inundate, echipe de scafandri speologi vor face un drum de trei ore pentru a-i reaproviziona la fiecare 12 ore.




Five people have been trapped in a cave in Slovenia since Saturday afternoon after heavy rain caused water levels to rise, authorities said.The group can’t be rescued until water levels in the Krizna jama cave have dropped, officials said.Read more: https://t.co/Ii5d8m6J05 pic.twitter.com/g6XKVrNEpA— Sky News (@SkyNews) January 7, 2024



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Igor Benko, şeful asociaţiei de speologie din Slovenia, a declarat pentru agenţia STA că se aşteaptă ca nivelul apelor subterane să înceapă să scadă în curând, dar ar putea dura câteva zile până când trecerea va fi din nou sigură.
În operaţiunea de salvare au fost implicaţi 35 de salvatori din peşteri şi opt scafandri din toată Slovenia, asistaţi de 11 pompieri şi membri ai forţelor de protecţie civilă, au precizat autorităţile.




Slovenia este cunoscută pentru cele peste 14.000 de peşteri, dintre care unele pot fi vizitate de grupuri mari de turişti care călătoresc cu trenuri subterane. Altele, cum ar fi peştera Krizna, pot fi vizitate doar de grupuri mici care folosesc bărci.
Krizna Jama este al patrulea cel mai biodivers ecosistem de peşteri cunoscut din lume.
Foto: X/ Feel Slovenia



Urmărește-ne pe Google News




----------------------------------


Premieră după 1990: șase luni fără director civil la SRI, decizia este la Klaus Iohannis. „Cea mai lungă perioadă în care un militar conduce Serviciul” 
Știri România
2024-01-08T06:55:00+02:00

Klaus Iohannis și Marcel Ciolacu nu au avut discuția decisivă privind instalarea unui nou director civil în fruntea SRI, deoarece președintele amână să vină cu o propunere către Parlament, susțin surse politice pentru Libertatea. Eduard Hellvig a demisionat din fruntea Serviciului în iulie 2023.




Serviciul Român de Informații (SRI) ar trebui să fie condus de un director cu rang de ministru, numit de Parlament la propunerea președintelui României. 
Directorul civil, votat în forul legislativ, este secondat, potrivit legii, de un prim-adjunct pentru zona de informații-operațiuni și de trei adjuncți.
Componenta civilă lipsește însă din fruntea SRI de peste șase luni.
Legea oferă președintelui Iohannis puterea de a fi cel care inițiază procedura de instalare a unui nou șef civil al SRI, dar dă și Parlamentului, implicit majorității din forul legislativ, dreptul de a respinge propunerea venită de la Palatul Cotroceni.




În condițiile actuale, președintele Klaus Iohannis și premierul Marcel Ciolacu (PSD) ar trebui să ajungă la un acord pentru viitorul nume care va conduce SRI sau pot amâna tacit procedura după alegerile prezidențiale de la finalul acestui an. Practic, pentru ca viitorul președinte să fie cel care propune viitorul șef al Serviciului.
Iohannis nu poate instala un nou director SRI fără un acord cu Ciolacu
„Mingea este la președinte, care a refuzat să deschidă subiectul după demisia lui Hellvig. Nu a existat vreo discuție între Klaus Iohannis și Marcel Ciolacu despre viitorul șef al SRI. Fără aprobarea PSD și PNL, conducerea civilă nu poate să fie instalată”, au declarat surse politice pentru Libertatea.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Relația PNL – Iohannis este caracterizată drept „foarte bună” de liberali, iar poziția partidului nu o contrazice pe cea a președintelui.
În tabăra liberală, subiectul legat de conducerea SRI este foarte puțin discutat, toți liderii așteptând mutarea care va veni de la Palatul Cotroceni, au precizat surse din conducerea PNL pentru Libertatea.
Singura dilemă rămâne la social-democrați.
Premierul Marcel Ciolacu, membru în CSAT, nu a deschis nici el subiectul în discuțiile avute cu președintele Klaus Iohannis, potrivit surselor citate.




„Ciolacu așteaptă ca Iohannis să facă prima mișcare, să vină cu propunerea, așa cum scrie în lege. Dacă nu o face până la finalul mandatului, care oricum este în 2024, se poate ajunge la o soluție de compromis să rămână actuala conducere militară. Ciolacu nu a dat vreun semn că este nerăbdător să fie instalat un nou șef la SRI sub mandatul lui Iohannis. Poate așteaptă să îl numească viitorul președinte”, au precizat sursele politice citate.
Parlamentul se află în vacanță în luna ianuarie, astfel că șansele unei numiri se amână pentru începutul sesiunii parlamentare din 1 februarie.




Președintele Iohannis a cerut „un pic de timp de pregătire”. Generalii conduc SRI



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Este o premieră după 1990 ca șeful SRI să fie, pentru mai mult de șase luni, un militar și nu un civil. 
Florian Coldea, fost director interimar al SRI, a îndeplinit funcția pentru perioade scurte: 20 iulie 2006 – 4 octombrie 2006 și 27 ianuarie 2015 – 18 februarie 2015.
Eduard Hellvig a demisionat din fruntea Serviciului Român de Informații pe 3 iulie 2023 cu justificarea că nu este bine pentru democrație ca „o persoană să concentreze expunere la informație secretă pentru un timp îndelungat”. Fostul director al Serviciului îndeplinea funcția din 2015.




Eduard Hellvig / Hepta
După șase luni de la acest moment, SRI nu are în fruntea sa un director civil, ci o echipă formată din generali. Generalul Răzvan Ionescu este director interimar, adjuncți sunt general-locotenent Cristian Bizadea, general-locotenent Adrian Ciocîrlan și general-locotenent Gheorghe-Stancu Răducu.




Generalul Răzvan Ionescu ocupă acum funcția de director interimar. Foto: SRI



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


„Sunt oameni destoinici, oameni extraordinari prin ceea ce fac pentru România”, îi caracterizează pe cei trei generali șeful Comisiei parlamentare pentru controlul activității SRI, liberalul Ioan Cristian Chirteș. Adaugă că se întâlnește cu ei de două ori pe lună, dar subiectul unei conduceri civile nu a fost abordat. 




Președintele Klaus Iohannis a făcut o promisiune, pe 11 iulie 2023.
„SRI nu poate rămâne fără conducere, dar sigur că necesită un pic de timp de pregătire până când să facem următorul pas”, afirma președintele, fără să precizeze cât înseamnă „un pic de timp”.
Conducerea SRI după 1990

Virgil Măgureanu: 26 mai 1990 – 25 aprilie 1997
Costin Georgescu 30 mai 1997 – decembrie 2000
Radu Timofte: 7 februarie 2001 – 20 iulie 2006
Florian Coldea: 20 iulie 2006 – 4 octombrie 2006
George Maior: 4 octombrie 2006 – 27 ianuarie 2015
Florian Coldea:  27 ianuarie 2015 – 18 februarie 2015
Eduard Hellvig: 19 februarie 2015 – 3 iulie 2023





„Conducerea civilă apără democrația, este bine pentru sănătatea democrației”
„Conducerea civilă a unui serviciu de informații e necesară oricând pentru a apăra cuvântul de democrație și libertăți ale indivizilor. Este normal ca directorul să fie civil. Este bine pentru sănătatea democrației din România să existe conducere civilă asupra tuturor serviciilor de informații”, susține președintele Comisiei parlamentare, liberalul Ioan Cristian Chirteș, cel care are ca misiune să controleze tocmai activitatea SRI.
Cristian-Ioan Chirteș / Facebook
Senatorul crede că societatea românească nu este deranjată de situație, dar subliniază că gradul de democrație pentru o societate depinde și de modul în care societatea civilă urmărește modul în care se aplică legile și Constituția.
„Este foarte curios, dar dacă se va pune o întrebare dacă românii au nevoie de securitate comparativ cu drepturi și libertăți, o să rămâneți surprins că nevoia de securitate este mult mai pregnantă”, crede Chirteș.
Are însă o promisiune.
„La prima întrunire, voi ridica problema în partid. Voi informa conducerea și voi cere un orizont de timp în care se poate rezolva această problemă: numirea unui director civil la SRI”, a declarat senatorul pentru Libertatea.
„Este puțin probabil ca un director civil să fie propus până la prezidențiale”
Profesorul Cristian Pîrvulescu spune că termenul pentru numirea unui nou director civil la SRI este „deja foarte lung, dar poate noi avem altă percepție despre timp decât președintele Iohannis”.
„Odată ce am intrat în anul electoral, este din ce în ce mai puțin probabil ca un director civil să fie propus. Asta înseamnă că viitorul președinte va avea toate șansele să o facă. Devine din ce în ce mai plauzibil acest scenariu”, crede politologul.
Profesorul Cristian Pîrvulescu | Inquam Photos / Ilona Andrei
El prezintă două posibile variante pentru care s-a ajuns în această situație.
„Președintele poate nu a găsit o soluție de compromis, poate nu a existat un acord din partea PSD. Înseamnă că vom avea cea mai lungă perioadă de după 1990 în care un militar conduce SRI. S-a întâmplat la SIE, dar niciodată la SRI. Poate genera tensiuni și suspiciuni. Puterea pe care un ofițer o are pune mari semne de întrebare”, remarcă profesorul Cristian Pîrvulescu.
Atrage atenția că raporturile de forțe în interiorul SRI se pot schimba dacă este menținută un an și jumătate o conducere militară, iar controlul civil asupra serviciilor secrete este esențial. Pîrvulescu remarcă că partidele politice nu au un apetit pentru a solicita numirea unui director civil la SRI.
„AUR vede numai avantaje, un civil poate complica acțiunile Alianței, pe când un ofițer ar putea simpatiza. Este evident că în cultura de organizație a serviciilor secrete românești există o suspiciune față de Occident, păstrată de la veche securitate. Cred că această libertate dată extremei drepte din România, dincolo de toate limitele constituționale, este tolerată de serviciile secrete, care au totuși niște compartimente care ar trebui să asigure apărarea Constituției”, este poziția profesorului Pîrvulescu.
Precedentul de la SIE
În timpul mandatului lui Klaus Iohannis, Serviciul de Informații Externe (SIE) a funcționat o lungă perioadă fără o conducere civilă. Generalul Silviu Predoiu a ocupat între 2014 și 2015, dar și între 2016 și 2018 rolul de director interimar al SIE.
Conducerea SPP este asigurată neîntrerupt din 2005 de Lucian Pahonțu.
SIE: Silviu Predoiu: 20 iulie 2006 – 4 octombrie 2006                       19 martie 2007 – 5 decembrie 2007     8 februarie 2012 – 27 februarie 2012
                             22 septembrie 2014 – 30 iunie 2015
                             26 septembrie 2016 – 3 iulie 2018

Gabriel Vlase – 4 iulie 2018 – prezent

SPP: Lucian Pahonțu 7 decembrie 2005 – prezent



Urmărește-ne pe Google News




----------------------------------


Înalt oficial al Vaticanului: „Va suna ca o erezie pentru unii. Aş revizui cerinţa conform căreia preoţii trebuie să fie celibatari” 
Știri Externe
2024-01-07T22:52:42+02:00

Biserica Romano-Catolică ar trebui să se "gândească serios" la posibilitatea de a permite preoţilor să se căsătorească, a declarat arhiepiscopul Charles Scicluna din Malta, înalt oficial al Vaticanului şi consilier al Papei Francisc, relatează Reuters, preluată de News.ro.




„Este probabil prima dată când spun acest lucru în mod public şi va suna ca o erezie pentru unii oameni”, a declarat pentru Times of Malta arhiepiscopul Charles Scicluna din Malta, care este şi secretar adjunct în cadrul biroului doctrinar al Vaticanului.
Scicluna, poate cel mai bine cunoscut pentru investigaţiile sale privind infracţiunile de abuz sexual, a remarcat că preoţilor li s-a permis să se căsătorească în primul mileniu din istoria Bisericii şi că mariajul este permis şi astăzi în ritul oriental al Bisericii Catolice.




„Dacă ar fi după mine, aş revizui cerinţa conform căreia preoţii trebuie să fie celibatari”, a spus el. „Experienţa mi-a arătat că acesta este un lucru la care trebuie să ne gândim serios”. Scicluna, în vârstă de 64 de ani, a declarat că Biserica a „pierdut mulţi preoţi mari pentru că au ales căsătoria”.
El a spus că „există loc” pentru celibat în Biserică, dar şi că aceasta trebuie să ia în considerare faptul că un preot se îndrăgosteşte uneori. Atunci el trebuie să aleagă „între ea şi preoţie, iar unii preoţi fac faţă acestei situaţii angajându-se în secret în relaţii sentimentale”.




Papa Francisc a exclus orice şansă ca el să schimbe regula romano-catolică potrivit căreia preoţii trebuie să fie celibatari. Dar aceasta nu este o doctrină oficială a Bisericii şi, prin urmare, ar putea fi schimbată de un viitor papă.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În 2021, Suveranul Pontif a respins o propunere de a permite unor bărbaţi căsătoriţi în vârstă să fie hirotoniţi în zone izolate din Amazon, unde, în unele locuri, credincioşii vedeau un preot doar o dată pe an.
Dezbaterea dacă preoţilor romano-catolici ar trebui să li se permită sau nu să se căsătorească există de secole. Preoţilor li se permite să se căsătorească în Biserica Catolică de rit oriental, precum şi în bisericile ortodoxă, protestantă şi anglicană.




Opozanţii căsătoriei preoţilor spun că celibatul îi permite unui preot să se dedice în întregime Bisericii.



Urmărește-ne pe Google News




----------------------------------


Un șofer care a intrat cu mașina într-un gard la Techirghiol nu a fost testat cu aparatele etilotest şi drugtest. Ulterior, s-a dovedit că a consumat substanțe interzise 
Știri România
2024-01-07T22:31:35+02:00

Incidentul a avut loc, duminică dimineață, pe DN 38, la Techirghiol, județul Constanța, după ce un șofer a pierdut controlul volanului și lovit cu mașina gardul unei case, informează News.ro.



În urma producerii evenimentului rutier, care nu s-a soldat cu victime, șoferul nu a fost testat de polițiștii rutieri cu aparatele etilotest și drugtest.
Reprezentanţii Inspectoratului de Poliţie al Judeţului Constanţa au anunţat că sunt făcute verificări față de agenții prezenți la locul incidentului, după ce s-a dovedit că șoferul ar fi consumat droguri, în urma testului făcut la sediul de poliție.
„Acesta a fost testat cu aparatul etilotest, rezultatul fiind negativ. În urma testării cu aparatul din dotare, au reieşit indicii cu privire la posibila prezenţă a substanţelor psihoactive”, a transmis IPJ Constanța.




Bărbatul a fost condus la o unitate medicală, pentru recoltarea de probe biologice, în vederea stabilirii cu exactitate a consumului unor substanţe interzise, a anunțat IPJ Constanța.
În această cauză, Poliţiştii au deschis un dosar penal.



Urmărește-ne pe Google News




----------------------------------


Seif metalic furat dintr-un apartament din București. Cum au reușit hoții să-l convingă pe proprietar să plece de acasă 
Știri România
2024-01-07T21:49:13+02:00

Un bărbat a reclamat la poliție faptul că, sâmbătă, 6 ianuarie, i-a fost furat din locuinţa din București un seif metalic, ce conţinea mai multe bunuri şi sume de bani, în diferite valute, după ce, în prealabil, a părăsit apartamentul în urma unui telefon care îl anunța că i-ar fi fost lovit autoturismul, relatează Agerpres.



„Direcţia Generală de Poliţie a Municipiului Bucureşti – Secţia 14 Poliţie a fost sesizată de către un bărbat cu privire la faptul că, în aceeaşi zi, i-a fost sustras, din locuinţa personală, un seif metalic, ce conţinea mai multe bunuri şi sume de bani, în diferite valute”, a transmis, duminică, Poliția Capitalei.
La faţa locului s-au deplasat poliţişti din cadrul Serviciului Investigaţii Criminale – Sector 4, împreună cu specialişti criminalişti de la Secţia 14 Poliţie, care au demarat cercetările.




Bărbatul jefuit a povestit că a plecat din apartament, în urma unui telefon prin care era anunțat că i-a fost avariată mașină.
La revenirea în locuință, bărbatul a constatat faptul că lipsea seiful metalic, în condițiile în care ușa de la intrare nu prezenta urme de forțare. 
Polițiștii au deschis dosar penal sub aspectul săvârşirii infracţiunii de furt calificat. 
Cercetările sunt continuate de către Serviciul de Investigaţii Criminale Sector 4, sub supravegherea Parchetului de pe lângă Judecătoria Sectorului 4,



Urmărește-ne pe Google News




----------------------------------


Anunţul lui Charles Michel care l-ar putea aduce pe Viktor Orban la şefia Consiliului European. „Este ultimul lucru pe care şi-l doreşte cineva” 
Știri Externe
2024-01-07T21:47:38+02:00

Preşedintele Consiliului European, Charles Michel, a anunţat că va candida la alegerile europarlamentare şi că se va retrage de la şefia CE dacă va fi ales. În acest caz, premierul Ungariei, Viktor Orban, ar putea deveni președinte interimar al Consiliului European, odată cu preluarea Ungariei a preşedinţiei rotative, dacă liderii europeni nu găsesc un înlocuitor pentru Charles Michel, informează The Guardian.



„Am decis să candidez la alegerile europene din 2024”, a declarat Michel pentru presa belgiană sâmbătă seara. Fostul premier belgian este șeful Consiliului UE din 2019.
„Dacă voi fi ales, îmi voi ocupa locul în Parlamentul European. Consiliul European poate să anticipeze și să numească un succesor până la sfârșitul lunii iunie, începutul lunii iulie”, a declarat acesta, adăugând că va deschide lista candidaţilor pentru partidul său belgian de centru-dreapta, Mișcarea Reformistă.




Anunţul lui Charles Michel pune presiune pe liderii din UE pentru a găsi un nou preşedinte al Consiliului European înainte de 1 iulie, când Ungaria urmează să preia președinția rotativă a Consiliului UE pentru șase luni, iar premierul Viktor Orban ar putea să ajungă şef interimar în locul lui Charles Michel.
Conform normelor din tratatele UE, în absența unui președinte permanent al Consiliului European, această funcție revine statului membru care deține președinția rotativă.




Liderii europeni urmează să se întâlnească pe 17 și pe 27-28 iunie, după alegerile europarlamentare, care au loc în perioada 6-9 iunie, pentru a începe negocierile pentru ocuparea principalelor funcţii de conducere, inclusiv pentru şefia Comisiei și a Consiliului.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În mod normal, aceste negocieri ar dura luni de zile, iar instalarea noilor lideri are loc la sfârșitul lui noiembrie, atunci când expiră oficial mandatul lui Michel. După anunţul lui Michel, liderii europeni au o perioadă mult mai scurtă pentru a decide cine va conduce instituțiile europene, pentru a evita un Consiliu condus de Viktor Orban.




Charles Michel, criticat pentru decizia sa
Alberto Alemanno, profesor de drept european la Colegiul European, a declarat că decizia președintelui Consiliului a fost „nu numai egocentrică, ci și iresponsabilă”.
„Deschiderea ușii pentru ca Orban, acuzat de încălcarea legislației UE, să devină președinte al Consiliului, chiar și temporar, ar fi și mai problematică și iresponsabilă”, a declarat Alemanno.
Michel a fost „cel mai puțin eficient președinte de Consiliu numit vreodată”, iar „lupta sa constantă de orgolii” cu președintele Comisiei, Ursula von der Leyen, a slăbit Uniunea pe scena internațională, a mai spus acesta. 




Steven Van Hecke, profesor de politică europeană la Universitatea din Leuven, a declarat pentru postul de radio belgian că Michel semnalează în mod clar că „interesele sale personale au prioritate față de interesele instituțiilor europene”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Orban este „ultimul lucru pe care și-l dorește cineva”, a spus Van Hecke. „Acum va trebui să existe un acord până la sfârșitul lunii iunie, imediat după alegeri… Este o adevărată provocare”, a adăugat acesta.
Europarlamentarul olandez Sophie in’t Veld l-a acuzat pe Michel că a abandonat corabia. 




Duminică, Michel a reacționat la criticile aduse. „Vreau să fie clar că, în orice caz, în iunie trebuia să se ia decizia privind succesorul meu, iar decizia Parlamentului va fi în iulie, astfel încât este ușor pentru Consiliu să decidă, să anticipeze intrarea în funcție a succesorului meu. Există multe instrumente dacă există voința politică de a-l evita pe Viktor Orban”.



Urmărește-ne pe Google News




----------------------------------


O fetiță palestiniană de 3 ani, ucisă din greșeală de poliția israeliană care a deschis focul asupra unei mașini la un punct de trecere 
Știri Externe
2024-01-07T20:57:09+02:00

Poliţia israeliană de frontieră a precizat că a nimerit-o din greșeală pe fetiţă, după ce, duminică, a deschis focul asupra unui cuplu aflat într-o maşină care a intrat într-un militar la un punct de trecere în Ierusalimul de Est, aproape de orașul Biddu din Cisiordania, informează The Times of Israel.



Imaginile video arată cum polițiștii verifică o dubă la punctul de control și o lasă să treacă înainte ca o a doua mașină să sosească și să accelereze, lovind un ofițer în vârstă de 20 de ani.
Polițiștii de frontieră urmăresc cel de-al doilea vehicul și deschid focul asupra ocupanților acestuia, un bărbat și o femeie de origine palestiniană, pe care, potrivit rapoartelor, i-a „neutralizat”.
„În urma focurilor de armă asupra teroriştilor, o fetiță care se afla într-un alt vehicul la trecere a fost lovită din greșeală”, a spus poliţia israeliană.




Police release surveillance camera footage showing the alleged car-ramming attack at a checkpoint in East Jerusalem, close to the West Bank town of Biddu.The 3-year-old girl who was mistakenly killed was in the van checked by forces before the second car which hit the officers. https://t.co/kk5IZCVe3s pic.twitter.com/1vQrLuCSEa— Emanuel (Mannie) Fabian (@manniefabian) January 7, 2024 
Serviciile de ambulanţă israeliene au declarat că fetiţa a fost tratată la faţa locului, dar a fost declarată moartă, fără a se preciza cauza morţii. 
Police say a Palestinian child was mistakenly killed by officers during a car-ramming attack at a checkpoint in East Jerusalem.According to police, a car with a Palestinian man and woman arrived at the checkpoint near the West Bank town of Biddu and accelerated into a Border… pic.twitter.com/euimmfxSIg— Emanuel (Mannie) Fabian (@manniefabian) January 7, 2024







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”



Un polițist de frontieră a fost rănit ușor după ce a fost lovit de vehicul.



Urmărește-ne pe Google News




----------------------------------


Un bărbat a fost găsit mort în mare, în portul Tomis din Constanța 
Știri România
2024-01-07T19:49:27+02:00

Pompierii militari din cadrul ISU Dobrogea au fost solicitați să intervină duminică, 7 ianuarie, în Portul Tomis din Constanța, după ce un corp a fost văzut plutind în mare, informează Replica Online.



 „În jurul orei 14.25, polițiști din cadrul Poliției Municipiului Constanța – Secția 3 Poliție au fost sesizați cu privire la faptul că, în zona Portului Turistic Tomis, în apa mării, se află un cadavru”, a transmis IPJ Constanța.
Corpul neînsuflețit a fost scos din mare, legiștii stabilind că este vorba despre un bărbat în vârstă de 56 de ani.
Ulterior, cadavrul a fost transportat la morgă, în vederea efectuării necropsiei şi stabilirii cauzelor decesului. 
În cauză, poliţiştii constănțeni au deschis dosar penal pentru comiterea infracţiunii de ucidere din culpă.



Urmărește-ne pe Google News




----------------------------------


Război în Ucraina, ziua 683 | Rusia a lovit o biserică în Herson de Crăciunul pe rit vechi. Drone neidentificate, reperate deasupra bazelor militare germane unde sunt ucraineni 
Știri Externe
2024-01-07T19:45:00+02:00

Duminică, 7 ianuarie, în ciuda faptului că sărbătoresc Crăciunul pe rit vechi, rușii au bombardat din nou orașul ucrainean Herson, au lovit case, o piață din Herson și o biserică din apropierea centrului regional. Sunt morți și răniți, a anunțat pe canalul de Telegram Oleksandr Prokudin, șeful OVA Herson, citat de Observatorul. Drone neidentificate au fost observate în mod repetat deasupra bazelor militare germane în care se antrenează soldații ucraineni, ceea ce ridică îngrijorări cu privire la un potențial spionaj, a relatat tabloidul Bild, citând surse guvernamentale.



Relatarea livetext Libertatea a războiului din Ucraina s-a mutat aici: LIVETEXT Război în Ucraina, ziua 684.
07 ian. - Acum 7 zile07-01-2024Drone neidentificate, reperate deasupra bazelor militare germane unde se antrenează soldaţii ucraineni
Drone neidentificate au fost observate în mod repetat deasupra bazelor militare germane în care se antrenează soldații ucraineni, ceea ce ridică îngrijorări cu privire la un potențial spionaj, a relatat tabloidul Bild, citând surse guvernamentale, informează The Kyiv Independent.




Cel puțin 6.000 de soldați ucraineni au fost antrenați în Germania până în august 2023, cu obiectivul de a ajunge la 10.000 până la sfârșitul anului.
Programele au implicat antrenamente generale de luptă, precum și instruire pe echipamente avansate, cum ar fi sistemele de apărare aeriană Patriot și tancurile Abrams furnizate de SUA.
Marcus Faber, un membru al parlamentului german, a declarat pentru Bild că „dronele sunt reperate în mod regulat deasupra zonei de antrenament militar Klietz, unde Bundeswehr (armata germană) îi antrenează pe ucraineni (pe tancurile Leopard 1)”.




Faber a declarat că suspectează că Rusia se află în spatele incursiunilor cu drone, dar nu are dovezi concrete care să susțină această afirmație, deoarece nicio dronă nu a fost interceptată.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Alți parlamentari germani și-au exprimat îngrijorarea cu privire la lipsa de acțiune a guvernului, în condițiile în care un comandant militar german a făcut publică problema încă din octombrie 2022.
07 ian. - Acum 7 zile07-01-2024Japonia va aloca 37 de milioane de dolari pentru sisteme de detectare dronelor în Ucraina





Japonia va aloca 37 de milioane de dolari unui fond NATO pentru sistemele de detectare a dronelor din Ucraina, a declarat ministrul japonez de externe Yoko Kamikawa, în cadrul unei conferințe de presă la Kiev cu omologul său ucrainean Dmytro Kuleba, relatează The Kyiv Independent.
Pe lângă fondurile pentru echipamente antidronă, Japonia va furniza, de asemenea, cinci generatoare mobile de turbine cu gaz și șapte generatoare pentru a ajuta Ucraina să treacă peste iarnă și peste atacurile rusești asupra infrastructurii energetice.




Premierul japonez Fumio Kishida a anunțat, în timpul unei întâlniri cu liderii G7 din decembrie, că Japonia este pregătită să contribuie cu fonduri suplimentare de 4,5 miliarde de dolari pentru a sprijini eforturile de redresare ale Ucrainei.
07 ian. - Acum 7 zile07-01-2024Suedia anunţă că principala sa sarcină de politică externă în următorii ani este susținerea Ucrainei
Principala sarcină a politicii externe a Suediei în următorii ani va fi susținerea Ucrainei, a declarat ministrul suedez de externe, Tobias Billstrom, în cadrul unei conferințe pe teme de apărare, informează The Guardian.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Pe de altă parte, Turcia pare să ratifice aderarea Suediei la NATO în următoarele săptămâni, a declarat sâmbătă secretarul de stat american, Antony Blinken.
07 ian. - Acum 7 zile07-01-2024Putin a promis să susţină soldaţii care apără interesele Rusiei
Vladimir Putin a promis, în ajunul Crăciunului pe rit vechi, să susțină soldații care „cu armele în mâini” apără interesele Rusiei, potrivit Reuters.
„Mulți dintre bărbații noștri, băieții noștri curajoși, eroici, războinici ruși, chiar și acum, în această sărbătoare, apără interesele țării noastre cu armele în mână”, a declarat Putin la o întâlnire, sâmbătă seara, cu familiile soldaților ruși care au murit în Ucraina.




07 ian. - Acum 7 zile07-01-2024Fost şef al CIA: Daca Rusia obţine victoria în Ucraina, Republica Moldova va fi următoarea ţintă
Generalul David Petraeus, fost director al Agenţiei Centrale de Informaţii (CIA), a avertizat, într-un interviu pentru CNN, că dacă Vladimir Putin își îndeplinește obiectivele în Ucraina, atunci Rusia „va lua la țintă” Republica Moldova sau unul dintre statele baltice, transmite Digi24.
David Petraeus a precizat că Rusia nu se va opri în Ucraina şi a dezvăluit următoarele ţinte ale lui Putin.




„Dacă Rusia obține victoria, dacă Putin va reuși să-și îndeplinească obiectivele foarte mari în Ucraina, nu se va opri acolo. Moldova va fi următoare luată la țintă, poate unul dintre statele baltice sau altele. Henry Kissinger, înaintă să moară, a spus că apărarea NATO acum începe la granița dintre Ucraina și Rusia și sunt total de acord cu asta”, a spus fostul șef al CIA.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Mai multe detalii: Fost şef al CIA: Daca Rusia obţine victoria în Ucraina, Republica Moldova va fi următoarea ţintă




07 ian. - Acum 7 zile07-01-2024Zelenski: Chiar și Rusia poate fi adusă înapoi în cadrul dreptului internațional
Atacul Rusiei asupra Ucrainei poate fi înfrânt, a declarat președintele Ucrainei, Volodimir Zelenski, relatează The Guardian.
„Chiar și Rusia poate fi adusă înapoi în cadrul dreptului internațional. Agresiunea sa poate fi înfrântă”, a declarat Zelenski, care a precizat că situația de pe câmpul de luptă rămâne relativ stabilă, în cadrul unei conferințe desfășurate duminică în Suedia.
07 ian. - Acum 7 zile07-01-2024Un fost președinte german cere ca Germania să livreze rachete Taurus Ucrainei
Fostul președinte german Joachim Gauck a cerut ca Germania să furnizeze Ucrainei rachete Taurus cu rază lungă de acțiune, într-un interviu publicat de ziarul german Bild, relatează The Kyiv Independent.
Rachetele Taurus au fost subiectul unor discuții ample de când Ucraina a depus o cerere pentru aceste arme, care au o rază de acțiune de până la 500 de kilometri, în mai 2023.
Bild a relatat în octombrie că Olaf Scholz se opune trimiterii rachetelor Taurus către Kiev, deoarece se teme că această măsură va atrage Germania în război. Ucraina a primit alte rachete cu rază lungă de acțiune, precum Storm Shadow din Marea Britanie și SCALP, de fabricație franceză.
Rachetele ar urma să fie „folosite exclusiv în interiorul granițelor noastre”, a declarat în august ministrul ucrainean de externe Dmytro Kuleba. „Cu cât raza de acțiune a rachetelor este mai mare, cu atât războiul este mai scurt”, a susținut el.
Gauck, care a fost președinte al Germaniei între 2012 și 2017, a declarat pentru Bild că „având în vedere războiul istovitor din tranșee și atacurile aeriene atroce asupra populației civile ucrainene”, Berlinul ar trebui să furnizeze rachete Taurus.
„Am vorbit cu oameni care au cunoștințele militare necesare”, a spus Gauck. „După aceste discuții, nu mai pot înțelege de ce ezităm să livrăm această armă”.
„Nu există nicio interdicție de drept internațional de a sprijini cu arme o victimă atacată”, iar Ucraina ar trebui să fie aprovizionată cu „tot ceea ce avem la dispoziție”. „O victorie a Rusiei ar amenința, de asemenea, securitatea altor state europene pe termen mediu”, a spus Gauck.
07 ian. - Acum 7 zile07-01-2024Armata rusă a bombardat continuu cartierele rezidențiale din Herson
„Timp de câteva ore, armata rusă a bombardat continuu cartierele rezidențiale din Herson. Au lovit una dintre piețe și clădiri rezidențiale. Astăzi, ocupanții au luat viața a doi rezidenți din Herson”, scrie Oleksandr Prokudin, șeful OVA Herson.
Potrivit acestuia, încă două persoane se află la spital, rănite.
În videoclipul publicat de Produkin se observă consecințele bombardamentelor: case distruse sau avariate, o piață mutilată. Iar oamenii din -Herson vorbesc despre experiențele lor.
„Am mâncat, stăteam întins pe canapea. Aud doar: bang!… M-am rănit… Am ieșit, strigând: Lena! Lena!, dar nu zicea nimic. Mă uit, Lena zace moartă”, a spus o femeie în vârstă care stătea în ambulanță, vecină cu una dintre victimele ucise duminică.
Administrația regională de stat Herson a mai anunțat că armata rusă a tras asupra unei biserici din satul Sadove, de lângă Herson.
„Un bărbat în vârstă de 73 de ani a fost rănit. A fost diagnosticat cu o leziune explozivă și o rană de schij în abdomen”, se arată în raport.
07 ian. - Acum 7 zile07-01-2024Peste o sută de locuitori din orașul rus Belgorod au fost evacuați din cauza bombardamentelor ucrainene
Centrele de cazare temporară din Stary Oskol au primit peste o sută de locuitori din Belgorod, care au decis să părăsească orașul din cauza bombardamentelor, a declarat șeful administrației cartierului urban Stary Oskol, Andrei Cesnokov, scrie Meduza.
„Astăzi și ieri, în numele guvernatorului regional Viacheslav Gladkov, ne-am întâlnit cu primii locuitori din Belgorod care au decis să se mute în cel mai sigur loc. Peste o sută de persoane au fost plasate în centrele noastre de cazare temporară pentru cetățeni”, a scris Cesnokov.
„Suntem pregătiți să oferim o cazare confortabilă pentru compatrioții noștri atâta timp cât este necesar”, a adăugat șeful administrației.
Anterior, guvernatorul regiunii, Alexander Gusev, a anunțat evacuarea locuitorilor din Belgorod în regiunea Voronej. „Din păcate, în ultimele zile, bombardarea ucraineană a zonelor rezidențiale și a întreprinderilor civile din Belgorod a devenit mai frecventă. Înțelegând complexitatea situației, ne-am invitat vecinii să folosească centrele noastre de cazare temporară. Mai multe familii sosiseră deja cu o zi înainte. Dacă este necesar, vom pregăti și mai multe locuri în centrul de detenție temporară”, a scris Gusev pe canalul său Telegram.
Bombardarea regulată a Belgorodului a început după ce trupele ruse au lansat mai multe atacuri masive asupra Ucrainei folosind rachete și drone kamikaze.
Pe 30 decembrie, Forțele Armate ucrainene au lansat o lovitură în centrul orașului Belgorod, care a ucis peste 20 de persoane și a rănit încă o sută.
07 ian. - Acum 7 zile07-01-2024Rusia a lansat 28 de drone şi trei rachete asupra Ucrainei
Forțele aeriene ucrainene au anunțat că sistemele lor de apărare aeriană au doborât 21 din cele 28 de drone de atac lansate de Rusia în cursul nopții, scriu The Guardian și Reuters, care precizează că Rusia a vizat în principal sudul și estul Ucrainei.
Totodată, alte trei rachete de croazieră au fost lansate asupra Ucrainei în timpul nopții, iar zonele vizate au fost regiunile Zaporojie, Nikolaiev, Odesa, Kirovohrad, Vinnîțea și Cherkasî. Forțele aeriene ucrainene nu au precizat ce s-a întâmplat cu cele trei rachete de croazieră lansate de ruși.
Autoritățile regionale din Dnipro au anunțat că 12 persoane au fost rănite în urma unui atac cu drone și că au fost avariate o instituție de învățământ și căminul acesteia, două clădiri cu mai multe apartamente și o clădire administrativă.
07 ian. - Acum 7 zile07-01-2024Ministrul de externe japonez a ajuns în Ucraina
Şefa diplomaţiei japoneze, Yoko Kamikawa, a ajuns în Ucraina, unde se va întâlni cu omologul ei ucrainean, ministrul de externe Dmitro Kuleba, a relatat AFP, citată de Agerpres.
Vizita ministrului de externe japonez în Ucraina are rolul de „a demonstra hotărârea Japoniei de a apăra ordinea internaţională fondată pe respectarea legilor, pornind de la principiul că modificările unilaterale ale statu-quoului prin forţă, aşa cum este agresiunea Rusiei împotriva Ucrainei, nu pot fi acceptate”, se precizează în comunicatul ministerului de externe japonez.
07 ian. - Acum 7 zile07-01-2024Rusia mărește numărul de drone fabricate intern
Rusia intenţionează să producă peste 32.000 de drone în fiecare an până în 2030, iar producătorii autohtoni vor reprezenta 70% din piaţă, informează Reuters.
Moscova foloseşte acum dronele Shahed produse în Iran, produse ieftine, cunoscute pentru motoarele lor zgomotoase, pe benzină. Rusia a folosit Sahed în atacurile aeriene asupra infrastructurii ucrainene.
Dronele au fost folosite pe scară largă de Moscova şi Kiev de la invazia Rusiei din februarie 2022 şi ambele părţi cresc semnificativ producţia militară, pe măsură ce războiul se prelungeşte.
07 ian. - Acum 7 zile07-01-2024Soţiile rezerviștilor ruşi trimiși în Ucraina au protestat la Moscova
Soţiile ruşilor mobilizaţi pentru a lupta în Ucraina au depus sâmbătă seară, 6 ianuarie, flori la flacăra eternă de la mormântul soldatului necunoscut sub zidurile Kremlinului, în semn de protest, pentru a cere întoarcerea soţilor lor de pe front, a transmis AFP, preluată de news.ro.
„Vrem să atragem atenţia autorităţilor şi publicului asupra apelului nostru. Am încercat mai multe modalităţi. Am făcut apel în scris la deputaţi, la oficiali şi la departamente guvernamentale, dar nu am fost auziţi. Nu este corect. Sunt civili, nu sunt soldaţi. Bărbaţii noştri nu pot sta acolo atât de mult timp”, a spus o directoare de vânzări în vârstă de 47 de ani.
O altă femeie, asistent juridic, a făcut apel la autorităţi să negocieze pacea în Ucraina după doi ani de conflict.
Furia a crescut în ultimele luni în rândul rudelor rezerviştilor mobilizaţi la ordinul lui Vladimir Putin în septembrie 2022. Această problemă este una sensibilă pentru autorităţile de la Moscova, care s-au abţinut să reprime această revoltă.
23.5506-01-20245 copii uciși într-un atac cu rachete în Donețk
Un atac cu rachete rusești a ucis 11 persoane în orașul Pokrovsk și în jurul acestuia din estul Ucrainei, a anunțat guvernatorul părții controlate de Ucraina din regiunea Donețk, Vadim Filashkin.
„Unsprezece morți, inclusiv cinci copii, acestea sunt consecințele deocamdată ale bombardamentelor asupra districtului Pokrovsk”, a scris Vadim Filashkin, într-un mesaj publicat pe aplicația de mesagerie Telegram.
Filashkin a afirmat că mai multe rachete S-300 au fost folosite în această serie de atacuri rusești, principalul bombardament lovind orașul Pokrovsk și satele din apropiere.
Russians attack Pokrovsk: fires rage in city, there are victims – photohttps://t.co/lIYpnxhn4H— Ukrainska Pravda in English (@pravda_eng) January 6, 2024 
06 ian. - Acum o saptamana06-01-2024NYT: SUA riscă să nu mai poată aproviziona Ucraina cu rachete pentru sistemele Patriot
Oficialii de la Casa Albă și de la Pentagon au avertizat că SUA nu vor mai putea în curând să asigure aprovizionarea cu rachete interceptoare pentru bateriile sistemelor de apărare antiaeriană Patriot din Ucraina, relatează sâmbătă publicația americană The New York Times (NYT), potrivit The Kyiv Independent.
Din gama de arme de apărare antiaeriană pe care le deține în prezent Ucraina, doar sistemele Patriot sunt concepute pentru a contracara rachetele balistice. După ce au ajuns în Ucraina, aceste sisteme americane au remodelat bătălia pentru controlul cerului, notează NYT.
06 ian. - Acum o saptamana06-01-2024Ucraina susține că are dovezi că Rusia a atacat Harkov cu o rachetă nord-coreeană
Procuratura din regiunea nord-estică Harkov a prezentat ceea ce susține că sunt dovezi că Rusia a folosit în recentele atacuri asupra Ucrainei rachete furnizate de Coreea de Nord, prezentând fragmentele unei rachete, potrivit Reuters.
Un consilier de rang înalt al preşedintelui Volodimir Zelenski a declarat că Rusia a lovit Ucraina săptămâna aceasta cu rachete furnizate de Coreea de Nord pentru prima dată de la începutul invaziei sale în februarie 2022.



Urmărește-ne pe Google News










 

----------------------------------


Bulgaria a înăsprit în 2024 controalele la vamă, în conformitate cu angajamentele față de Austria 
Știri Externe
2024-01-07T19:27:35+02:00

Agenţia Vamală din Bulgaria a întreprins peste 7.200 de controale asupra diferitelor vehicule, inclusiv a unora care tranzitau țara, în primele şase zile ale anului 2024, relatează site-ul BTA, citat de Agerpres.



Aceste controale înăsprite în 2024 de Agenţia Vamală bulgară sunt în conformitate cu angajamentul Bulgariei şi României faţă de Austria de a spori controalele la frontierele lor terestre.
Angajamentul a fost prevăzut într-o anexă la decizia Consiliului Uniunii Europene privind aderarea României şi Bulgariei la spaţiul Schengen, a precizat Agenţia Vamală.
Inspecţii fizice, scanare cu raze X şi control al documentelor au fost aplicate atât asupra mărfurilor, cât şi a cabinelor camioanelor, maşinilor, camionetelor şi autocarelor.




În urma verificărilor au fost identificate încălcări ale legislaţiei vamale sau a accizelor și au condus la confiscarea a aproape 120.000 de ţigarete, 5,5 kilograme de tutun, peste 340 litri de alcool, 800 litri de ulei de motor, 1.500 kilograme de detergenţi, 5.429 de instrumente electrice, 10.500 de jucării şi 110 produse de parfumerie. 
Toate acestea au fost confiscate ca tentative de importuri în Bulgaria sau în tranzit spre Europa Occidentală, a indicat Agenţia Vamală din Bulgaria.




De asemenea, mașinile care ieşeau din Bulgaria au fost supuse unor controale mai stricte. Mai mult de 61.000 de produse care nu fuseseră declarate în mod corespunzător – ţigări electronice şi rezerve, medicamente de uz veterinar şi ochelari de vedere – au fost confiscate în drum din Austria spre Turcia.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cu prilejul unui control comun al poliţiei de frontieră în zona punctului de frontieră Vidin Ferry, au fost găsiţi şase cetăţeni sirieni într-un compartiment special amenajat într-un microbuz înmatriculat în Bulgaria. Conform informaţiilor preliminare, cei şase se îndreptau spre Austria.




Controale și pe drumurile din Bulgaria
Controale întărite vor continua de asemenea pe şoselele din Bulgaria în cooperare cu Ministerul de Interne şi alte autorităţi cu competenţe în materie.
Tot potrivit Agenţiei Vamale, controalele vor continua la toate punctele de frontieră până la admiterea Bulgariei în spaţiul Schengen cu frontierele terestre, după care astfel de controale vor rămâne în vigoare doar la graniţele externe ale UE cu Turcia şi Serbia.
Consiliul Uniunii Europene a anunţat, la 30 decembrie 2023, admiterea României şi Bulgariei în spaţiul Schengen, mai întâi cu frontierele aeriene şi maritime începând din martie 2024. 
FOTO: Profimedia



Urmărește-ne pe Google News




----------------------------------


O rachetă americană va decola spre Lună după mai bine de 50 de ani. „Să duci America pe suprafaţa Lunii pentru prima dată de la Apollo este o onoare extraordinară” 
Știri Externe
2024-01-07T18:57:47+02:00

O rachetă nouă va decola, luni, din Florida şi va transporta primul aparat american care va încerca să aterizeze pe Lună după mai bine de 50 de ani, de data aceasta dezvoltat de o companie privată, anunţă AFP, citată de News.ro.



Racheta Vulcan Centaur a grupului industrial ULA, din care fac parte Boeing şi Lockheed Martin, urmează să efectueze primul său zbor din istorie de la Cap Canaveral, decolând de la sol luni, la 02:18 ora locală (07:18 GMT).
Robotul lunar, denumit Peregrine, a fost dezvoltat de start-up-ul Astrobotic, cu sprijinul NASA, care a însărcinat compania să transporte echipamente ştiinţifice pe Lună – un contract în valoare de 108 milioane de dolari.
Lansarea va inaugura o serie de misiuni susţinute de agenţia spaţială americană, care doreşte să se bazeze în parte pe sectorul privat pentru ambiţiile sale lunare.




Dacă Astrobotic va reuşi să aterizeze pe Lună, aşa cum este prevăzut, la 23 februarie, ar putea deveni prima companie care va reuşi această performanţă.
În ultimii ani, companii israeliene şi japoneze au încercat să aterizeze pe Lună, dar aceste misiuni s-au soldat cu prăbuşiri.
NASA urmează să studieze compoziţia suprafeţei
„Să duci America pe suprafaţa Lunii pentru prima dată de la Apollo este o onoare extraordinară”, a declarat vineri, în cadrul unei conferinţe de presă, şeful Astrobotic, John Thornton. Cu toate acestea, el a spus că este conştient de dificultatea sarcinii şi de riscul de eşec.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La aproximativ 50 de minute de la decolare, Peregrine trebuie să se separe de rachetă: Astrobotic va porni apoi dispozitivul şi va încerca să stabilească o comunicare. Dacă totul merge bine, modulul lunar îşi va continua apoi călătoria spre satelitul nostru natural.
Odată ajunsă pe orbita lunară, sonda va aştepta până când condiţiile de iluminare vor fi potrivite înainte de a încerca să aterizeze.
Locul de aterizare vizat este situat pe partea vizibilă a Lunii, în apropierea unor dune misterioase formate de lavă, dar pe care oamenii de ştiinţă se străduiesc să le explice.




Cu ajutorul instrumentelor trimise acolo, NASA urmează să studieze compoziţia suprafeţei, precum şi radiaţiile acesteia.
Prognoza meteo pare mai degrabă favorabilă pentru decolarea de luni, dar mult mai puţin favorabilă pentru următoarele trei zile – posibile date de rezervă în caz de amânare. Dacă va fi necesar, o altă fereastră de lansare se va deschide la 23 ianuarie.
Controverse în jurul misiunii
Misiunea a provocat controverse şi pentru că poartă cenuşa sau ADN-ul a zeci de persoane, inclusiv al creatorului „Star Trek”, Gene Roddenberry. Un parteneriat cu Celestis, o companie specializată în „zboruri spaţiale comemorative”. Trimiterea cenuşei pe Lună a stârnit furia tribului amerindian Navajo, care a condamnat „profanarea unui loc sacru”.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


În cadrul unei întâlniri, vineri, cu reprezentanţi ai NASA, ai autorităţii americane de reglementare în domeniul aviaţiei şi ai Casei Albe, tribul nu a obţinut, totuşi, o amânare a lansării.
Vulcan Centaur, care se află în dezvoltare de aproximativ 10 ani, reprezintă „viitorul companiei”, a subliniat Mark Peller, vicepreşedinte al grupului ULA.
Racheta (cu o înălţime de aproximativ 60 de metri) ar trebui să îi permită să înlocuiască lansatoarele Atlas V şi Delta IV şi să concureze cu SpaceX cu decolări mai accesibile.




ULA, care plănuieşte şase lansări Vulcan Centaur în acest an, ar dori să recupereze motoarele după fiecare zbor pentru a o face şi mai rentabilă.
Foto: Profimedia



Urmărește-ne pe Google News




----------------------------------


Rezultatele Loto 6/49 din 7 ianuarie 2024. Numerele câștigătoare extrase duminică 
Știri România
2024-01-07T18:30:00+02:00

Duminică, 7 ianuarie 2024, au avut loc noi trageri Loto 6/49, Noroc, Joker, Noroc Plus, Loto 5/40 și Super Noroc.



Rezultatele Loto 6/49 din 7 ianuarie 2024 

Loto 6 din 49: 15, 34, 46, 31, 45, 26
Loto 5 din 40: 36, 20, 10, 4, 7, 2
Joker: 45, 23, 15, 9, 7 + 19
Noroc Plus: 9 0 5 9 7 8
SuperNoroc: 4 1 7 9 5 3
Noroc: 7 3 9 3 4 8 7

Report în valoare de peste 4 milioane de euro la tragerea Loto 6/49 din 7 ianuarie 2024
La  Loto 6/49 se înregistrează la categoria I un report în valoare de peste 22,1 milioane de lei (peste 4,44 milioane de euro), iar la Noroc este în joc un report cumulat în valoare de peste 7,46 milioane de lei (peste 1,5 milioane de euro).




La Joker, la categoria I, se înregistrează un report în valoare de peste 22,2 milioane de lei (peste 4,46 milioane de euro), iar la categoria a ÎI-a reportul este de peste 53.600 de lei (peste 10.700 de euro). La Noroc Plus se înregistrează la categoria I un report în valoare de peste 74.400 de lei (peste 14.900 de euro).
La Loto 5/40 este în joc la categoria I un report în valoare de peste 488.500 de lei (peste 98.200 de euro).  La Super Noroc se înregistrează un report cumulat în valoare de peste 18.000 de lei.




Când s-a câştigat ultimul mare premiu la Loto 6/49
La tragerea Noroc Plus de joi, 21 decembrie, s-a câștigat premiul de categoria I în valoare de 184.603,36 lei. Biletul norocos a fost jucat la o agenție loto din Pitești.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


La tragerea Joker de joi, 21 decembrie, la categoria a III-a, s-a înregistrat un câștig în valoare de 54.745,72 lei. Biletul norocos a fost jucat la o agenție loto din Arad.



Urmărește-ne pe Google News




----------------------------------


Controversa „șaorma la teatru”. Ce spune eticheta și de ce putem mânca la cinema, dar nu și în sala de spectacol. „Trebuie să respectăm actul artistic” 
Știri România
2024-01-07T18:00:00+02:00

Actorul Cristian Grosu a reclamat pe pagina sa de Facebook că în timpul piesei „Hamlet” în care a jucat săptămâna aceasta la Teatrul Național din Cluj, două doamne din primul rând au mâncat șaorma. Deranjat de gestul celor două, actorul le-a „apostrofat agresiv, le-a scos din sală”, potrivit unei postări a actriței Lorena Lupu pe blogul ei. Internetul s-a încins repede, părerile fiind împărțite. 



Libertatea a discutat cu specialistul în etichetă Adrian Murariu pentru a înțelege ce e permis și ce nu să facem la teatru.

Nu e primul caz de acest fel. În toamna anului trecut, la Festivalul „George Enescu” din capitală, a răsunat „simfonia” RoAlert în Sala Radio, după ce poliția a trimis un mesaj cu privire la dispariția unei minore, iar telefoanele celor din sală nu erau închise. 
În 2018, Grigore Leșe a întrerupt un concert din cauza faptului că cineva a intrat în sală după începerea interpretării, potrivit Adevărul. 
Tot în timpul piesei „Hamlet” s-a oprit și actorul Andrew Scott din Marea Britanie în 2017, după ce un om din sală și-a pornit laptopul, „uitând cum să se comporte”, a spus actorul, potrivit Sky News. 





„Pe când jucam Hamlet la TNC, două domnișoare (trecute) care stăteau în primul rând, chiar după începerea spectacolului, au început să mănânce șaorma (credeți-mă că nu e o glumă) cu de toate. Probabil au așteptat să se facă întuneric în sală… Pentru că personajul meu intra din sală printre spectatori, am reușit să le atrag atenția. În orice caz, gestul lor, gestul de a mânca într-o sală de spectacole mi se pare de un extrem prost gust. Nu mai vorbesc despre ținută, telefon mobil ș.a.m.d. Mi se pare mai mult decât corect să întrerupi un spectacol dacă spectatorii dau dovadă de prostie cronică”, este mesajul actorului Cristian Grosu de pe Facebook.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Doamnele au confundat pur și simplu locul”
Specialistul în etichetă Adrian Murariu este de părere că cele două doamne nu au fost în contextul potrivit pentru a mânca șaorma: „Doamnele au confundat pur și simplu locul, pentru că mergem la teatru ca să ne bucurăm de un spectacol, de un act artistic, mergem la restaurant ca să mâncăm, mergem la cinema ca să ne bucurăm de un film, mergem la un concert ca să ne bucurăm de muzică”.
Actrița și scriitoarea Lorena Lupu vede evenimentul într-o altă lumină, după cum a scris într-o postarea de pe blogul ei: „Conduita spectatorului de teatru a evoluat mult de-a lungul istoriei. În teatrul elisabetan, spectatorul mânca, bea și urla în timp ce se urmărea piesa. E posibil ca toate rolurile vremii să fi fost jucate de bărbați pentru că publicul era necruțător și risca să arunce cu mizerii în tine dacă nu te plăcea”. 




„Noi, ca și participanți la un act artistic, trebuie să respectăm sau să acordăm respect și considerație efortului de a pune în scenă un act artistic, apoi, celor care au contribuit, la a pune în scenă acest act artistic. Dacă noi mâncăm în timp ce ne uităm la un astfel de spectacol, cu siguranță nu arătăm respect”, este de părere Murariu. 



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Specialistul crede că în cazul unei foamete stridente, soluția este aceea de a lua o gustare înainte de spectacol: „În mod normal, când mergi în sala de spectacol, faci tot ce ai de făcut înainte de spectacol. Adică mergi la toaleta înainte sau în pauze, bei apă înainte sau în pauze, tocmai ca să nu deranjezi actul în sine”.




De ce mâncăm la cinema?
În episodul podcastului lui Adrian Murariu „Eticheta la teatru, spectacole, cinema, evenimente și pantalonii roz”, specialistul în etichetă Andrei Pop precizează că el mănâncă cu o oră-două înainte de astfel de evenimente, tocmai pentru a evita situații asemănătoare cu cea de la Cluj. 
Totuși, există circumstanțe când putem viziona ceva și mânca în același timp: la cinema. 
„La cinema, produsul în sine este creat de cei care au acest business să te bucuri de film și să ai o gustare – popcorn, nachos, o ciocolățică și o băutură. E mai degrabă o gustare, nu e o masă”, precizează Murariu.




„Vrei să ții de spectatorul care, după o zi de muncă, cu șaorma în brațe, vine totuși să te vadă pe tine”
Totuși, nici la cinema nu ar fi potrivit să mâncăm șaorma, mai spune el. „E la fel de nepotrivit să mănânci șaorma la cinema pentru că organizatorii acelei săli nu vând shaorma. Deci ar fi fost la fel de eronat, de greșit, să mănânce șaorma la cinema”.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Reacția actorului i se pare lui Murariu una justificată: „Pentru acel moment artistic, ca noi să fim delectați, ei se pregătesc foarte mult. Convenția socială este ca participanții, pe lângă faptul că plătesc bilet, pentru că și asta este o formă de a susține respectivul artiști, sunt și respectuoși în timpul actului artistic și acordă respect și îl lasă să se desfășoare, așa cum trebuie, astfel încât el să dea cea mai bună performanță”.




În schimb, actrița Lupu este de părere că spectatorilor le trebuie lăsat mai mult spațiu de a se simți bine: „Azi, când artele clasice sunt în război direct pe atenția publicului cu serviciile de streaming (film și muzică) și cu jocurile video, eu zic că vrei să ții de spectatorul care, după o zi de muncă, cu șaorma în brațe, vine totuși să te vadă pe tine, în loc să se relaxeze la un Netflix, unde prețul unui bilet de teatru îi oferă entertainment pentru toată luna. În loc să-l scoți în șuturi și să te asiguri că ăla nu va mai intra ever într-o sală de spectacol, ce ai zice să improvizezi cu acest accident extrem de fertil pe care ți l-a pus viața în cale?”.




Adrian Murariu amintește o serie de reguli ale bunelor maniere în ceea ce privește teatrul:

Participanții să nu întârzie;
Hainele să fie lăsate la garderobă;
Mersul la toaletă, mâncatul și băutul să se facă înainte de începerea piesei;
Telefonul să fie pus pe mod avion sau închis complet;
Așezarea la loc se face înaintând pe rând cu fața la cei care stau deja pe scaune și cu spatele la scenă, ori perpendicular cu scena și rândul;
În timpul spectacolului să nu se schimbe locurile;
Conversațiile, dacă există, să fie scurte și în șoaptă;
La finalul spectacolului să nu se strige sau fluiere, aprecierea putând fi arătată prin aplauze și exclamații de tipul „Bravo”;
Vestimentația să fie una decentă, mai atent aleasă în cazul unei piese jucate la un teatru național.




Urmărește-ne pe Google News




----------------------------------


Guvernul israelian va vota bugetul pe 2024 pentru timp de război. „Statul Israel îi pune în centru pe rezervişti şi pe familiile lor” 
Știri Externe
2024-01-07T17:53:41+02:00

Ministrul israelian de finanțe, Bezalel Smotrich, a anunțat că guvernul urmează să aprobe bugetul pe 2024 pentru timp de război în cursul săptămânii viitoare, după ce cabinetul condus de Benjamin Netanyahu a aprobat 9 miliarde shekeli (2,5 miliarde de dolari) pentru rezerviștii din armata israeliană, relatează The Times of Israel.



„Statul Israel îi pune în centru pe rezervişti şi pe familiile lor şi aceasta este ancora bugetului pentru 2024 pe care îl vom prezenta”, a declaratBezalel Smotrich într-un comunicat comun cu premierul Benjamin Netanyahu şi cu ministrul Apărării, Yoav Gallant. 
Israelul a aprobat anul trecut un buget pe doi ani, 2023 și 2024, dar războiul în curs împotriva Hamas a zdruncinat finanțele guvernamentale, necesitând actualizări bugetare și cheltuieli suplimentare.
Parlamentul a aprobat în decembrie un buget special de război pentru 2023 de aproape 30 de miliarde de shekeli pentru a ajuta la finanţarea războiului şi pentru a-i despăgubi pe cei afectaţi de atacurile din 7 octombrie ale Hamas care au declanşat războiul.




Purtătorul de cuvânt al lui Smotrich a precizat că votul privind bugetul va avea loc probabil joi, dar nu a oferit alte detalii, relatează Reuters, citată de News.ro.
Ministerul de Finanţe a precizat că războiul va costa probabil cel puţin încă 50 de miliarde de shekeli în 2024 şi va duce aproape la triplarea deficitului său bugetar la aproximativ 6% din PIB, în condiţiile în care se estimează că luptele vor dura cel puţin până în februarie.
Banca Israelului îndeamnă guvernul să ţină în frâu cheltuielile care nu au legătură cu războiul pentru a echilibra cheltuielile suplimentare de apărare şi cele de pe frontul intern, spunând că o politică fiscală mai relaxată ar putea încetini ritmul de reducere a ratelor dobânzilor.
FOTO: Profimedia



Urmărește-ne pe Google News




----------------------------------


Un turist „a traversat cu mașina două pârtii” pentru a-și lăsa bagajul direct la hotel, la Muntele Mic. Ce a pățit 
Știri România
2024-01-07T17:49:01+02:00

Un turist a fost amendat cu 1.000 de lei, după ce a intrat cu autoturismul pe pârtie şi a rămas blocat în zăpadă, la Muntele Mic, în judeţul Caraş-Severin, informează Jandarmeria Română. Bărbatul a susţinut că a vrut să ajungă cât mai aproape de locul unde avea cazare.



„Un turist din stațiunea Muntele Mic, județul Caraș-Severin, a traversat cu mașina două pârtii, punând în pericol viața și integritatea schiorilor, deoarece a ignorat semnele clare de interzicere a accesului. Acesta a rămas împotmolit cu vehiculul său chiar la baza ultimei pârtii”, a transmis duminică Jandarmeria Română.
Potrivit sursei citate, jandarmii montani au observat mașina pe pârtia de schi și au intervenit prompt la fața locului.
„După identificarea conducătorului auto, acesta a declarat că intenționa să-și ducă bagajul la hotel, fără să folosească mijloacele de transport asigurate de proprietarii locurilor de cazare. În urma incidentului, turistul a fost sancționat cu o amendă în valoare de 1.000 de lei pentru încălcarea regulilor de acces și punerea în pericol a siguranței pe pârtiile de schi”, adaugă Jandarmeria.




Este al doilea astfel de incident produs săptămâna aceasta la Muntele Mic, notează News.ro. În urmă cu două zile, un taximetrist a intrat cu maşina pe pârtie, printre schiori, pentru a-şi duce clienţii cât mai aproape de locul de cazare.
Oprit de către jandarmii montani, şoferul a susţinut că statutul său de taximetrist îi dă dreptul de a-şi lăsa clienţii oriunde. „Cu cât îl duc mai departe pe client, cu atât este mai profitabil pentru mine”, a mai motivat bărbatul. El a fost amendat cu 1.000 de lei.



Urmărește-ne pe Google News




----------------------------------


Marcel Ciolacu, din nou la Muntele Athos: „Niciun pământean nu merită o asemenea onoare” 
Politică
2024-01-07T17:20:50+02:00

Premierul Marcel Ciolacu a revenit la Muntele Athos, la Mănăstirea Vatopedi, sâmbătă, 6 ianuarie, și a transmis că este „cel mai bun moment să ne rugăm pentru pace, care trebuie să vină cât mai curând”, a relatat Orthodoxia News Agency.



Starețul Sfintei Mănăstiri Vatopaidi, Arhimandritul Efrem, și frăția Vatopaidi i-au primit pe premier și pe delegația sa. Primirea a avut loc la poarta mănăstirii, așa cum prevede ordinul ecleziastic, iar apoi în Katholikon-ul Mănăstirii, unde a fost rostită o rugăciune specială și au avut loc discursuri.
„Excelența Voastră, domnule prim-ministru, împreună cu onorabilul dumneavoastră anturaj, vă urăm bun venit la Mănăstirea Vatopedi, la această mănăstire care este Palatul Maicii Domnului”, a spus Arhimandritul Efrem. 




„Nu este prima dată când veniți aici. Ați venit mai întâi în calitate de președinte al Parlamentului României și acum în cea mai înaltă funcție de prim-ministru al țării”, a adăugat Arhimandritul Efrem, citat de Orthodoxia News Agency, care a publicat și fotografii, și imagini filmate.
VEZI GALERIA  FOTOPOZA 1 / 7




„Cel mai bun moment să ne rugăm pentru pace”
Premierul Marcel Ciolacu a spus la rândul său că nu se aștepta la o asemenea primire. 



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Parinte stareț, dragi părinți, nu acum mult timp m-ați învățat să simt chemarea Muntelui Sfânt. Vă mulțumesc din suflet pentru acest lucru. Aș vrea să vă mulțumesc pentru această onoare, pentru această primire, pe care din punctul meu de vedere nu o merită niciun pământean”, a afirmat șeful Executivului și al PSD.
„Așa cum spuneaţi, părinte stareţ Efrem, trăim o perioadă în care două popoare ortodoxe se luptă între ele, două popoare ortodoxe care în acest moment sunt folosite și mai ales că ambele popoare, atât Ucraina, cât și Rusia vor avea mâine (n.red. duminică, 7 ianuarie) Crăciunul, cred că cel mai bine și cel mai bun moment este să ne rugăm pentru pace, care trebuie să vină cât mai curând. Un popor fără credință, o lume fără credință este o lume pierdută. Mulțumesc mult încă o dată pentru onoarea pe care mi-ați făcut-o atât mie, cât și prietenilor mei”, a adăugat Ciolacu.





Marcel Ciolacu a mai fost la Muntele Athos şi în aprilie 2023, când nu era premier, ci președintele Camerei Deputaților, ca să se roage „pentru sănătatea noastră şi a tuturor semenilor noştri”.



Urmărește-ne pe Google News




----------------------------------


Maia Sandu a sărbătorit Crăciunul pe stil vechi în familie. Mesajul președintei din Republica Moldova 
Știri Externe
2024-01-07T16:50:29+02:00

Preşedinta Republicii Moldova, Maia Sandu, le-a transmis moldovenilor, în ajunul Crăciunului pe rit vechi, să aibă parte de cât mai multe momente de linişte sufletească, de împlinire şi încredere în viitor, relatează TV8.md.



Maia Sandu a postat un filmuleț pe rețelele de socializare, în care apare înconjurată de mai mulți copiii, gătind împreună prăjituri pentru sfânta sărbătoare. 
Alături de președinta Republicii Moldova, în imagini este surprinsă și mama acesteia, Emilia Sandu. După prepararea bucatelor, Maia Sandu s-a așezat la masă împreună cu familia.

„Fie că sărbătoriți Crăciunul pe 25 decembrie, fie pe 7 ianuarie, vă doresc să aveți cât mai multe momente de liniște sufletească, de împlinire și încredere în viitor. Să avem grijă de cei din jur, să ne tratăm unii pe alții cu bunătate, să ne deschidem inimile spre bună înțelegere și solidaritate. Bucurați-vă unii de alții de Crăciun și cât mai des în noul an!”, a scris Maia Sandu.




Imaginile video au adunat în scurt timp de la postare sute de aprecieri și zeci de comentarii. 
În mai multe țări, inclusiv în Republica Moldova, Crăciunul este sărbătorit oficial în două date calendaristice diferite – la 25 decembrie sau pe 7 ianuarie. 
În Republica Moldova, ambele date sunt cu roșu în calendar, iar oamenii, adesea, sărbătoresc de două ori.



Urmărește-ne pe Google News




----------------------------------


Cristi Mexicanul, cămătar din București, arestat pentru 30 de zile. A fost acuzat că a cerut o dobândă de patru ori mai mare ca suma dată – Surse 
Știri România
2024-01-07T16:42:00+02:00

Fost bodyguard la „Club A” din Centrul Vechi al Capitalei, „Cristi Mexicanul” a fost inițial reținut de Poliție dintr-o sală de jocuri de noroc, audiat și apoi arestat pentru 30 de zile sub acuzația că a împrumutat 2.000 de euro și a cerut aproape 9.000 de euro drept dobândă, au declarat surse apropiate anchetei pentru Libertatea.



Cei 2.000 de euro au fost ceruți de un bărbat în vara anului trecut, iar în decembrie acesta l-a denunțat pe cămătar.
„La data de 21 decembrie 2023, Secția 14 Poliție a fost sesizată, de către un bărbat, cu privire la faptul că în cursul lunii august 2023 ar fi împrumutat 2.000 de euro de la un alt bărbat, care, ulterior, l-ar fi amenințat pentru a-i restitui cu titlu de dobândă aproximativ 9.000 de euro”, a transmis Poliția Capitalei.
Pe 5 ianuarie 2024, polițiștii din București, Serviciul de Investigații Criminale Sector 4, au făcut percheziții domiciliare în Ilfov într-un dosar penal privind săvârșirea infracțiunilor de camătă și șantaj. În aceeași zi, bărbatul a fost ridicat de Poliție dintr-o sală de jocuri de noroc și dus la audieri. 




Surse apropiate anchetei au precizat pentru Libertatea că este vorba despre „Cristi Mexicanul”, fost bodyguard la „Club A” din Centrul Vechi.

Anchetatorii îl acuză de următoarele fapte:

În perioada august 2023-5 ianuarie 2024, bărbatul ar fi acordat, în mai multe rânduri, sume de bani, cu titlu de împrumuturi, mai multor persoane, și ar fi perceput dobândă, în mod nelegal, sumelor restituite de aceștia.
în aceeași perioadă, prin intermediul mai multor apeluri telefonice, mesaje scrise și mesaje audio, ar fi exercitat presiuni psihice și ar fi amenințat cu acte de violență, persoana vătămată, solicitându-i direct sau prin intermediul altor persoane, mai multe sume de bani cu titlu de dobânzi, pentru un împrumut de 2.000 de euro.








Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Cristi Mexicanul a fost inițial reținut pentru 24 de ore, iar apoi a fost dispusă măsura arestului preventiv pentru 30 de zile.



Urmărește-ne pe Google News




----------------------------------


Tânăr bătut în fața unei săli de jocuri de noroc din Drobeta-Turnu Severin. Agresorii l-au lovit, apoi l-au lăsat în mijlocul străzii. VIDEO 
Știri România
2024-01-07T16:27:44+02:00

Un tânăr de 29 de ani a fost bătut în noaptea de sâmbătă spre duminică de un grup de persoane, în fața unui cazinou din în orașul Drobeta-Turnu Severin, județul Mehedinți, scrie Actual de Mehedinți.



Incidentul s-a petrecut pe principala arteră de circulație din oraș, bulevardul Tudor Vladimirescu, în fața unei săli de jocuri de noroc, iar finalul bătăii a fost surprins cu telefonul mobil de un localnic.
Pe imaginile video se vede cum tânărul este lovit, iar pe pe fundal se aud claxoanele mașinilor și țipetele unei tinere. Cineva din grupul agresorilor încearcă să ridice victima, dar nu reușește și o lasă în mijlocul străzii. Apoi, câțiva participanți la trafic opresc pentru a oferi ajutor. Deocamdată, nu se cunosc motivele pentru care a izbucnit altercația.




Atenție! Imagini cu un puternic impact emoțional!

Poliția Mehedinți a transmis că a fost sesizată în noaptea de 7 ianuarie, la ora 00.58 și că victima de 29 de ani era în stare de ebrietate.
„La fața locului s-au deplasat polițiștii din cadrul Biroului Ordine Publică ocazie cu care, în urma cercetărilor efectuate, au identificat un tânăr de 29 de ani, din comuna Șimian, aflat în stare de ebrietate, ce ar fi fost agresat fizic de mai multe persoane”, a precizat IPJ.
Tânărul de 29 de ani a fost dus la spital pentru îngrijiri medicale și a fost întocmit dosar penal pentru lovire, iar cercetările continuă pentru a stabili contextul și cauza incidentului.



Urmărește-ne pe Google News




----------------------------------


REPORTAJ Boboteaza pe malul Dunării, în comuna Ostrov: procesiune la debarcader, concurs de prins crucea și curse de cai 
Știri România
2024-01-07T16:00:00+02:00

În fiecare an, din cei 23 de când e paroh în comuna Ostrov, de Bobotează, preotul Emil Ionescu îi conduce pe săteni într-un scurt pelerinaj până la malul Dunării. Asta înseamnă un drum cam de 3 km din poarta bisericii până la debarcader.



Comuna tulceană are în jur de 2.000 de locuitori și o lungă istorie, întinsă până în Evul Mediu, despre care ați putut citi în Libertatea.
Drumul până la fluviu, de 6 ianuarie, a intrat în tradițiile comunei. E una dintre puțin numeroasele ocazii în care comunitatea se reunește și merge într-o singură direcție, cu pasul hotărât, în baston, în cărucior, cu remorca, mașina personală, tractorul, șareta sau căruța. Anul acesta, în jur de 500 de oameni au participat la eveniment.





În marș pe lângă cetate
După liturghia ținută în biserică, credincioșii s-au încolonat în urma preotului, dascălului și a primarului Tănase Ion, care a purtat o panglică tricoloră peste scurta de iarnă. În jur de 200 de oameni, de toate vârstele, au parcurs cei trei kilometri pe jos, în alai, pe marginea șoselei. Să duci la capăt acest traseu reprezintă o probă de evlavie pentru bătrânii satului, care se încurajau unii pe alții, ținându-se de braț: „Hai, că ajungem! Dar la întors, ne urcăm în remorcă!”.





Credincioșii au mărșăluit trei kilometri
Din când în când, părintele ordona o pauză și le explica sătenilor, în live pe Facebook, despre ruinele cetății străvechi Beroe, aflate pe un deal din zonă, și despre sărbătoarea Bobotezei. Pauzele erau bine primite de audiență. Alaiul răsfirat pe drum avea ocazia să redevină compact. Nimeni nu era lăsat să rătăcească în urmă.




Cei cu mașini și atelaje au ajuns, firește, mai repede, și au așteptat, în luncă, sosirea convoiului pedestru.
Pe o remorcă, a fost amenajată o tribună cu sonorizare, pentru serviciul religios, și cu butoaie mari, de plastic, pline cu apă și dotate cu robinet. Accesul în remorcă se făcea pe o scară din lăzi goale de bere. Oamenii s-au strâns cerc în jurul remorcii când a urcat acolo preotul Ionescu. Părintele le-a explicat de ce e bine să păstreze liniștea și apoi a început slujba de sfințire a apei. „În Iordan, botezându-Te Tu, Doamne…”.




„Iordanul”, precizase preotul, în prealabil, „să știți că nu e cât Dunărea noastră, e mai mic de jumătate, chiar mai mic, ca lățime. Un mal este în Israel și unul în Iordania”.
Mulțimea s-a strâns și mai tare lângă scenă, când părintele a muiat buchetele de busuioc în apă și a stropit în dreapta și în stânga. Stropi generoși cădeau și pe telefoanele cu care participanții se străduiau să înregistreze momentul.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”



Părintele i-a stropit pe credincioși cu apă sfințită
O baie în fluviu
Apoi preotul s-a îndreptat spre ponton și a urcat într-o barcă, pe care luntrașul a dus-o la câteva zeci de metri distanță de mal. Patru bărbați în costume de baie s-au înscris în concursul de prins crucea. Când părintele a ridicat căciula, concurenții s-au așezat pe poziții, încordați ca înotătorii pe muchia bazinului.

Patru bărbați s-au aruncat în apă să prindă crucea
Crucea de lemn a făcut o voltă scurtă prin aer până în valurile verzui. Primul care a ajuns la ea a fost tânărul Viorel Băluță, care a ridicat-o cu mâna dreaptă, spre părinte și apoi spre sătenii care aplaudau printre răchitele de pe mal.

Viorel Băluță a ajuns primul la cruce
Anul acesta, preotul Ionescu a cumpărat de la un magazin de articole sportive trofee pentru concursul de prins crucea și pentru întrecerea călăreților, care a urmat. În timpul slujbei, o cutie a circulat printre enoriași, ca să se adune donații în bani pentru premianți, pe lângă cupe și iconițe. S-au strâns 2.600 de lei, pe lângă care a donat și primarul, separat, bani și șampanie pentru câștigători.
Festivitatea de premiere a fost una rapidă, întrucât, în ciuda vremii de primăvară, competitorii începuseră să tremure și să-și revendice hainele lăsate în grija rudelor și prietenilor.




Însoțit de doi copii care cărau un potir cu agheasmă, preotul a binecuvântat apoi fiecare mașină și alt vehicul adus de proprietari special în acest scop. Unele automobile aveau capota ridicată, pentru ca buchetul de busuioc să stropească și motorul. Tinerii se rugau de preot să le dea „o crenguță”, să pună sub parbriz. Unii șoferi erau mustrați cu blândețe, sub ploaia de agheasmă, că „o dată n-au venit la biserică”. „De peste 20 de ani slujesc aici și tot «părințele» îmi zic”, a observat amuzat preotul, împărțind busuiocul și binecuvântările.

Preotul a binecuvântat și mașinile
Botezul cailor
Au fost stropiți și caii, slabi, murdari de noroi, nețesălați, cu cozile înnodate, cu zăbale din lanț de fier și hamuri atât de uzate, că păreau piele din pielea scrisă de bici a animalului. Căruțele și șaretele, vopsite în culori vii și așternute cu pături, arătau mult mai îngrijite decât forța lor motrice.
Centrul atenției s-a mutat apoi spre vatra satului, pe un câmp agricol, unde s-a ținut întrecerea ecvestră.

Pe câmp a avut loc o cursă de cai
Prima cursă a fost câștigată de cai veniți dintr-o altă comună, Cerna, de la un complex turistic. Concurența a fost considerată nedreaptă de oamenii din Ostrov, pe motiv că ei nu au cai de rasă.
„Nici caii noștri nu sunt de rasă, sunt cumpărați de la stăpâni care-i maltratau. Caii noștri sunt bine îngrijiți și nu știu de bătaie”, au explicat oaspeții din Cerna. Argumentele și îndemnurile la pace ale preotului nu i-au convins pe competitorii din Ostrov, care au decis să mai alerge o cursă „numai cei din comună”. Deși caii erau obosiți, pentru că terenul moale le solicită mai mult picioarele, au mai alergat o tură.
Primii trei sosiți au primit trofee, bani, iconițe, iar de căpestrele cailor au fost prinse ștergare, să se știe că sunt campioni. „S-a dus și Boboteaza. Bine că am făcut drumul, anul ăsta, că prea ne-am înrăit cu toții”, s-a confesat o bătrânică tovarășei sale de vorbă.

Primii sosiți au primit trofee
Deși cursele se terminaseră și lumina începuse să scadă, oamenii au mai stat așa, laolaltă, pe marginea parcelei de grâu. Călăreții își dansau caii sau dădeau ture într-un manej închipuit. Câștigătorii primeau felicitări dintr-o parte și alta. Iar părinții își ridicau copiii pe umeri, să prindă dintr-un unghi cât mai bun orice s-ar putea întâmpla în jur. 
VEZI GALERIA  FOTOPOZA 1 / 46



Urmărește-ne pe Google News




----------------------------------


Fost şef al CIA: Dacă Rusia obţine victoria în Ucraina, Republica Moldova va fi următoarea ţintă 
Știri Externe
2024-01-07T15:59:39+02:00

Generalul David Petraeus, fost director al Agenţiei Centrale de Informaţii (CIA), a avertizat, într-un interviu pentru CNN, că dacă Vladimir Putin își îndeplinește obiectivele în Ucraina, atunci Rusia „va lua la țintă” Republica Moldova sau unul dintre statele baltice, transmite Digi24.



David Petraeus a precizat că Rusia nu se va opri în Ucraina şi a dezvăluit următoarele ţinte ale lui Putin.
„Dacă Rusia obține victoria, dacă Putin va reuși să-și îndeplinească obiectivele foarte mari în Ucraina, nu se va opri acolo. Moldova va fi următoare luată la țintă, poate unul dintre statele baltice sau altele. Henry Kissinger, înaintă să moară, a spus că apărarea NATO acum începe la granița dintre Ucraina și Rusia și sunt total de acord cu asta”, a spus fostul șef al CIA.




Acesta a mai spus că, în opinia sa, conflictul din Congresul SUA privind finanțarea pentru Ucraina se va rezolva la un moment dat.
„Există o majoritate bipartită foarte puternică în Senat, și de asemenea destul de substanțială în Cameră, care vrea să aprobe ajutorul pentru Ucraina. Însă dinamica din cadrul Camerei (Reprezentanților) este cea care îngreunează demersul. (…) Cred că acest lucru se va rezolva. Întrebarea este «Când?». Cât va mai putea continua Ucraina înainte să putem reporni motoarele, având deja o sumă foarte substanțială oferită – 44 miliarde de dolari nu este ceva trivial – însă este și foarte accesibilă. Luați în considerare faptul că este pe doi ani de zile, în care avem un buget al apărării de 1,7 mii de miliarde de dolari. Este foarte necesară aceasta, o chestiune cât se poate de «bun versus rău»”, a adăugat Petraeus.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Putin “won’t stop there” if Russia wins in Ukraine, says fmr US spy chief David Petraeus. “Moldova will be the next in the crosshairs, or perhaps one of the Baltic states,” he warns. pic.twitter.com/bmZiXXf2SG— Christiane Amanpour (@amanpour) January 6, 2024 



Urmărește-ne pe Google News




----------------------------------


Spaniol dat în urmărire internaţională, reținut de Poliție pe Aeroportul Otopeni când își aștepta iubita 
Știri România
2024-01-07T15:34:33+02:00

Un bărbat de 53 de ani, condamnat în Spania la 4 ani de închisoare pentru înșelăciune și falsificare de documente oficiale și fugit în România, a fost prins de Poliția Română pe Aeroportul Otopeni când își aștepta iubita să vină din Spania.



„La data de 6 ianuarie a.c., polițiștii de la transporturi de pe Aeroportul Henri Coandă București au depistat, în urma schimbului de informații dintre Biroul Sirene Spania și Biroul Sirene România, un bărbat, de 53 de ani, cetățean spaniol, urmărit internațional de autoritățile spaniole pentru înșelăciune, falsificare de documente oficiale și uz de fals”, a transmis IGPR, duminică, 7 ianuarie.
Spaniolul fusese dat în alertă în Sistemul Informatic Schengen, el având de executat o pedeapsă de 4 ani de închisoare, pentru comiterea infracțiunilor de înșelăciune, falsificare de documente oficiale și uz de fals. 




„În urma schimbului de informații dintre Biroul Sirene Spania și Biroul Sirene România, polițiștii de la transporturi de pe Aeroportul Henri Coandă București l-au depistat pe bărbat în momentul în care o aștepta pe iubita sa, cetățean spaniol, pe Aeroportul Internațional Henri Coandă București, aceasta sosind din Spania în România”, se arată în comunicatul Poliției.
El a fost reținut și încarcerat în Arestul Poliției București, urmând să fie prezentat instanței pentru extrădarea în Spania.



Urmărește-ne pe Google News




----------------------------------


Coloane de mașini pe Valea Prahovei. Zonele în care se circulă cu dificultate pe DN1 
Știri România
2024-01-07T15:21:46+02:00

Pe sensul Ploiești-Braşov al DN1 s-au format, duminică după-amiază, coloane de mașini în mai multe zone, inclusiv pe raza staţiunilor montane de pe Valea Prahovei, informează Centrul Infotrafic din Inspectoratul General al Poliţiei Române.



Un trafic intens se înregistrează, duminică, între staţiunile Predeal şi Buşteni, unde s-au format coloane de autovehicule.
De asemenea, coloane de mașini se înregistrează și în localitatea Comarnic, pe sensul de coborâre către Ploieşti.
Autorităţile reamintesc faptul că, pentru DN1 Bucureşti – Ploieşti – Braşov, pot fi folosite ca alternative, pentru deplasarea autoturismelor, următoarele artere rutiere:

Bucureşti – Autostrada A3 – Ploieşti – Cheia – DN 1A Braşov;
Bucureşti – A1 – Piteşti – Câmpulung – DN 73 Râşnov;
Bucureşti – DN 71 – Târgovişte – DN 72A – Câmpulung – DN 73 Râşnov;
Bucureşti – Târgovişte – DN 71 Sinaia.





Pe Autostrada A1 Deva – Nădlac traficul este intens la ieşirea din ţară prin Vama Nădlac, iar pe Autostrada A1 Sibiu – Deva, circulația a fost reluată la kilometrul 226, după ce a fost blocată mai multe ore între Boiţa și Tălmaciu, în urma un accident în care au fost implicate şase autovehicule.
Pe Autostrada A1 Bucureşti – Piteşti, pe Autostrada A2 Bucureşti – Constanţa, pe Autostrada A3 Bucureşti – Ploieşti şi pe DN 7 Râmnicu Vâlcea – Sibiu traficul este normal.
Pentru evitarea accidentelor rutiere, conducătorilor auto li se recomandă să ia în considerare următoarele recomandări:







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


– creșterea distanței de siguranță între vehicule;
– evitarea depășirilor riscante, în special ale coloanelor de autovehicule;
– manifestarea respectului față de ceilalți participanți la trafic, semnalizând orice intenție de schimbare a benzii de circulație sau a direcției, manevre ce vor fi efectuate doar după o asigurare corespunzătoare;
– luarea în calcul a rutelor alternative;
– respectarea indicațiilor polițiștilor rutieri prezenți la fața locului pentru fluidizare;
– adoptarea unei conduite preventive în trafic, acordând atenție tuturor manevrelor efectuate.



Urmărește-ne pe Google News




----------------------------------


Risc mare de avalanșă la altitudini de peste 1.800 de metri. Ce munți sunt vizați 
Știri România
2024-01-07T14:29:49+02:00

Centrul Meteorologic Transilvania Sud a avertizat duminică, 7 ianuarie, că există risc de gradul trei, pe o scară de la unu la cinci, adică însemnat, de producere de avalanşe la peste 1.800 de metri altitudine, în Munţii Făgăraş, Bucegi, Rodnei, Călimani-Bistriţei, Ţarcu-Godeanu, Parâng.



În munţii Ceahlău şi Vlădeasa este un risc mai mic de avalanşe, de gradul doi, pe o scară de la unu la cinci, notează sursa citată, preluată de Agerpres.
Cel mai mare strat de zăpadă de la o staţie meteo din zona de munte este de 73 de centimetri la Bâlea Lac, la peste 2.000 de metri altitudine în Munţii Făgăraş, unde este risc însemnat de avalanşe. 
Accesul la Bâlea Lac se poate face doar cu telecabina şi numai când condiţiile meteo sunt favorabile. Aici nu există pârtii amenajate.



Urmărește-ne pe Google News




----------------------------------


Bărbatul din Voluntari căruia i s-a furat pistolul din casă a lucrat la SRI şi a asigurat securitatea președintelui SUA şi a șefului FBI, când au venit în România 
Știri România
2024-01-07T14:22:07+02:00

Un bărbat care locuiește în orașul Voluntari din judeţul Ilfov a reclamat la poliţie, sâmbătă seară, că persoane necunoscute i-au furat din locuință un pistol letal, peste 20 de cartuşe şi mai multe bijuterii. Antena 3 scrie că bărbatul este pensionar al Serviciului Român de Informații (SRI) şi a lucrat la Brigada Antitero.



Jaful în noaptea de vineri spre sâmbătă și vecinii, chiar dacă au auzit zgomote pe timpul nopții în curtea alăturată, n-au sunat la poliție, iar furtul a fost descoperit abia sâmbătă, când bărbatul s-a întors acasă. Hoții furaseră din seif mai multe bijuterii, un pistol letal și 24 de cartușe.
Bărbatul jefuit este un fost ofițer al Serviciului Român de Informații, a lucrat la Brigada Antitero aproape nouă ani și peste 18 ani de experienţă în serviciul de informații.




Din ceea ce spune chiar el pe internet, scrie Observator News, a asigurat securitatea pentru importanți demnitari, pentru președintele Statelor Unite ale Americii, în momentul în care acesta a venit în România, pentru șeful FBI-ului când a fost la noi în ţară, dar și pentru mai mulți președinți de țări și, pentru președintele României, de mai multe ori.
El era plecat în vacanță în acest weekend, în momentul în care mai mulți hoți ar fi intrat în casa lui și i-ar fi furat arma pentru care avea permis.




„Eu tare mă tem că a plecat ceva de la femeia de serviciu. A fost, pe care am dat-o afară. Nu făcea nimic și Suzana (soția lui, n.red.) i-a zis, n-ai făcut aia, n-ai făcut aia. A început să pună botul, să plângă și a plecat trântind ușa. Oricum, greșeala a fost a mea, în sensul în care n-am verificat-o. Am tras-o o dată de limbă despre soț și mi-a dat de înțeles că e fără ocupație. L-am văzut pe ăsta, e mai combinator așa”, a spus bărbatul, pentru Observator.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Fostul ofițer SRI locuiește într-un complex rezidențial privat în care casele pot ajunge și la 300.000 de euro.
Se pare că după jaf, hoţii ar fi fugit pe câmp şi s-au făcut nevăzuţi. Poliţiştii au anunţat că îi caută pe făptaşi.



Urmărește-ne pe Google News




----------------------------------


Șeful Pentagonului a fost spitalizat la începutul anului, la terapie intensivă. Casa Albă a fost informată după patru zile 
Știri Externe
2024-01-07T14:06:10+02:00

Șeful Pentagonului, Lloyd Austin, a fost internat pe 1 ianuarie din cauza unor complicații în urma unei intervenții chirurgicale. Spitalizarea sa a fost făcută publică abia vineri, 5 ianuarie, în timp ce Casa Albă a fost informată joi, relatează BBC și AFP, citată de Agerpres.



În vârstă de 70 de ani, secretarul american al Apărării a fost internat timp de patru zile la terapie intensivă în spitalul militar Walter Reed de lângă Washington, iar sâmbătă se afla încă în unitatea medicală, notează NBC News. Un purtător de cuvânt al Departamentului Apărării, citat de AFP, a declarat că Austin și-a reluat toate atribuțiile vineri.
Potrivit publicației Politico, consilierul pentru securitate naţională Jake Sullivan şi responsabili ai Casei Albe au aflat că Austin este spitalizat după patru zile. Știrea a ajuns apoi și la președintele Joe Biden, în timp ce Congresul a fost informat cu 15 minute înainte ca anunțul să fie făcut public.




Secretarul apărării se află imediat după președinte în lanțul de comandă al armatei americane.
Explicațiile lui Lloyd Austin
Lloyd Austin a admis sâmbătă că a fost vorba despre o lipsă de comunicare în legătură cu starea sa de sănătate.
„Recunosc că m-aş fi putut asigura mai bine că cetăţenii sunt corect informaţi. Mă angajez să fac mai bine. (…) Îmi asum întreaga responsabilitate pentru deciziile mele. (…) Sunt foarte bucuros că sunt în convalescență și aștept cu nerăbdare să mă întorc în curând la Pentagon”, a transmis oficialul american.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În lipsa șefului Pentagonului, ministrul adjunct al apărării, Kathleen Hicks, își asumă automat atribuţiile acestuia.
Critici pentru lipsa de comunicare 
Întreaga situație a fost criticată de Asociația de presă a Pentagonului, precum și din tabăra republicanilor, fiind atrasă atenția asupra rolului important jucat de Austin în lanțul de comandă al armatei atunci când trebuie luate decizii importante. 
„Secretarul Apărării este veriga cheie în lanţul de comandă dintre preşedinte şi militari, inclusiv lanţul de comandă nuclear, atunci când cele mai importante decizii trebuie luate în câteva minute. Dacă acest articol este adevărat, acest eşec şocant trebuie să aibă consecinţe”, a cerut senatorul republican Tom Cotton, care face parte din Comisia forţelor armate.




La rândul său, Asociația de presă a Pentagonului, formată din jurnaliști care acoperă departamentul de apărare, a subliniat că „într-un moment în care există amenințări din ce în ce mai mari la adresa militarilor americani din Orientul Mijlociu, iar SUA joacă roluri cheie în materie de securitate națională în războaiele din Israel și Ucraina, este deosebit de important ca publicul american să fie informat cu privire la starea de sănătate și capacitatea de luare a deciziilor a principalului său lider din domeniul apărării”.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Lloyd Austin este secretar al apărării din 2020, fiind primul afro-american care ocupă această funcție.
Foto: Hepta



Urmărește-ne pe Google News




----------------------------------


Șofer de TIR căutat luni întregi de poliție, după ce a fost filmat când intră în plin într-o mașină pe care n-a putut să o depășească, pe o autostradă din Spania 
Știri Externe
2024-01-07T13:06:56+02:00

Șoferul unui camion a fost identificat de Garda Civilă drept presupusul autor a trei infracțiuni, pentru că a lovit intenționat un alt vehicul atunci când circula pe autostrada A-30, în apropiere de cartierul Pachequera, din El Jimenado. A urmat un accident cu urmări grave, iar șoferul camionului a fugit fără să oprească, relatează cotidianul La Verdad.



Evenimentul s-a produs pe 21 august 2023, când camionagiul a început o manevră de depășire a autoturismului, dar a cedat. Neputând să treacă de mașina din fața lui, s-a întors pe banda din dreapta, plasându-se în spatele acesteia și, câteva clipe mai târziu, accelerând camionul a provocat o ciocnire intenționată de mașină.
Această manevră a făcut ca șoferul mașinii să piardă controlul vehiculului său, să părăsească drumul și să se ciocnească de o barieră de siguranță metalică. Imediat după aceea, șoferul camionului a părăsit locul după ce a provocat accidentul, fără a ajuta eventualele victime ale evenimentului.




Garda Civilă descrie manevra ca fiind „vadit nesăbuită, ignorând cea mai elementară grijă și cu o nerespectare absolută a regulilor de circulație de bază”, și arată că șoferul camionului a pus în pericol viața celui care conducea mașina și a restului șoferilor care circulau pe autostrada în acel moment.
Ancheta a început când Postul Gărzii Civile Boadilla del Monte (Madrid) a informat Detașamentul de Rutieră Cartagena cu privire la plângerea legată de accident. Reclamantul a furnizat câteva înregistrări realizate din vehiculul său, un autoturism, și polițiștii au putut vedea secvența în care camionul l-a lovit intenționat.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


După câteva luni de muncă minuțioasă, gardienii civili au reușit să-l localizeze pe șoferul profesionist în municipiul Cuenca, din Iniesta, la ănceputul acestui an. A fost cercetat și s-au inițiat urmăriri penale împotriva acestuia în calitate de presupus autor a două infracțiuni contra siguranței rutiere, pentru conducere nesăbuită și abandonarea locului accidentului, precum și o altă infracțiune de vătămare.Această plângere, împreună cu procedurile desfășurate, au fost puse la dispoziția Curții de anchetă din Cartagena.



Urmărește-ne pe Google News




----------------------------------


Intervenție ca-n filme în București. Un tânăr care nu a vrut să oprească la semnalul Poliției, urmărit și scos cu forța din mașină de agenți. VIDEO 
Știri România
2024-01-07T12:47:00+02:00

Un șofer a refuzat să oprească la semnalizarea Brigăzii Rutiere în sectorul 5 din București, și-a continuat drumul, Poliția a plecat în urmărirea lui, l-a prins și l-a imobilizat folosind forța, a anunțat duminică, 7 ianuarie, Brigada Rutieră.



UPDATE ora 17.55: Organele de cercetare penală din cadrul Brigăzii Rutiere au dispus reținerea tânărului pentru 24 de ore. El va fi prezentat magistraților, care vor decide dacă șoferul va fi arestat pentru 30 de zile.

Știrea inițială: Poliţiştii bucureșteni au oprit și au scos cu forța din mașină un şofer care nu a oprit la semnalul Brigăzii Rutiere, după o urmărire pe străzi.
„Polițiști din cadrul DGPMB – Brigada Rutieră, aflați în exercitarea atribuțiilor de serviciu, au efectuat semnal regulamentar de oprire unui conducator al unui autovehicul care se deplasa pe o stradă din sectorul 5. Conducătorul autovehiculului nu s-a conformat semnalului efectuat și a continuat deplasarea către Piața Rahova, încercând să se sustragă controlului”, a transmis Poliția Rutieră.




Potrivit informațiilor Libertatea, este vorba despre un tânăr de 23 de ani.
Imediat, „polițiștii au procedat la urmărirea autoturismului pe mai multe străzi, reușind blocarea acestuia, extragerea conducatorului auto și imobilizarea acestuia, prin utilizarea mijloacelor din dotare și a forței”.

În urma verificărilor efectuate în bazele de date ale Poliției Române, s-a constatat că acesta avea permisul auto suspendat, iar mașina condusă era neînmatriculată și plăcuțele cu numerele de înmatriculare montate nu îi aparțineau.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Șoferul a fost dus la sediul Brigăzii Rutiere unde este cercetat pentru infracțiuni contra siguranței circulației pe drumurile publice, pentru conducere a unui vehicul neînmatriculat sau neînregistrat, conducerea unui vehicul cu numere false de înmatriculare, respectiv conducerea unui vehicul având dreptul de a conduce suspendat.
Video: Tik Tok / storytimeglovoDaniel



Urmărește-ne pe Google News




----------------------------------


Ministrul de Externe al Italiei propune formarea unei armate a UE, „dacă vrem să fim pacificatori în lume” 
Știri Externe
2024-01-07T12:37:15+02:00

Uniunea Europeană ar trebui să aibă propria armată combinată care ar putea juca un rol în menținerea păcii și în prevenirea conflictelor, a declarat șeful diplomației de la Roma, Antonio Tajani, într-un interviu pentru ziarul italian La Stampa, citat de Reuters.



„Dacă vrem să fim pacificatori în lume, avem nevoie de o armată europeană. Iar aceasta este o precondiție fundamentală pentru a putea avea o politică externă europeană eficientă”, a spus Tajani, adăugând că o cooperare europeană mai strânsă în domeniul apărării este o prioritate pentru Forza Italia, partid pe care îl conduce.
„Într-o lume cu actori puternici precum Statele Unite, China, India, Rusia – cu crize din Orientul Mijlociu până în Indo-Pacific – cetățenii italieni, germani, francezi sau sloveni nu pot fi protejați decât de ceva care există deja, și anume Uniunea Europeană”, a mai declarat ministrul de Externe al Italiei.




De asemenea, el a propus ca UE să aibă o singură președinție, în loc de structura actuală, formată dintr-un președinte al Consiliului European și un președinte al Comisiei Europene.
După izbucnirea războiului din Ucraina, în urmă cu aproape doi ani, cooperarea europeană în domeniul apărării a devenit un subiect mai important pe agenda UE, însă eforturile s-au concentrat mai mult pe extinderea NATO. Finlanda este cel mai nou membru al blocului militar, în timp ce Suedia încă așteaptă undă verde din partea Turciei și Ungariei.
Foto: Hepta



Urmărește-ne pe Google News




----------------------------------


Bărbat rănit, după un foc aprins de oamenii străzii în două vagoane de tren dezafectate, în Cluj 
Știri România
2024-01-07T12:18:50+02:00

Un incendiu a izbucnit duminică dimineață, 7 ianuarie, la două vagoane din dara Cluj-Napoca, după ce două persoane fără adăpost au făcut un foc ca să se încălzească, iar una dintre ele, în vârstă de aproximativ 40 de ani, a suferit ușoare arsuri la față, au declarat autoritățile locale pentru Libertatea.



Incendiul a cuprins două vagoane dintr-o garnitură dezafectată, aflată pe o linie de tren adiacentă din Gara Cluj-Napoca. La faţa locului au intervenit două autospeciale de stingere de la ISU Cluj, pompierii lichidând incendiul înainte ca acesta să se extindă.



Potrivit informațiilor Libertatea, incendiul a provenit de la focul făcut de doi oameni fără adăpost ca să se încălzească. Unul dintre ei a reușit să iasă din vagon, cel de-al doilea a suferit arsuri ușoare la nivelul feței și intoxicație cu fum.




„Persoana consultată, respectiv un bărbat în vârstă de aproximativ 40 de ani, a fost transportată la spital pentru îngrijiri medicale. Conform primei evaluări acesta prezenta arsuri superficiale la nivelul feței și suspiciuni de intoxicație cu fum”, a transmis ISU Cluj.
Polițiștii au deschis un dosar penal. „La data de 7 ianuarie, polițiștii Secției Regionale de Poliție Transporturi Cluj-Napoca au demarat cercetări în cadrul unui dosar penal sub aspectul săvârșirii infracțiunilor de distrugere și vătămare corporală din culpă, ca urmare a unui incendiu care a cuprins două vagoane dezafectate, în gara municipiului Cluj-Napoca. În urma incendiului produs a rezultat rănirea unui bărbat, acesta fiind preluat de echipajele medicale”, a transmis IPJ Cluj.
Foto, video: ISU, Monitorul de Cluj



Urmărește-ne pe Google News




----------------------------------


Unde patinăm în București? Patinoarul din Parcul Cișmigiu este cel mai mare, dar și cel mai scump. Care sunt alternativele | FOTO 
Știri România
2024-01-07T12:00:00+02:00

Vremea bună i-a făcut pe bucureșteni să ia cu asalt patinoarele în acest weekend. La cel din Cișmigiu, unde au fost cozi zilele acestea, doritori pot veni zilnic de la ora 10.00 la 21.30, iar intrarea costă 40 de lei pe sesiune.



Sărbătorile de iarnă au trecut, dar patinoarele vor rămâne deschide până cel puțin în martie, atunci când oficial vine primăvara. Dar cum vremea rece abia de-acum începe să vină, pasionații de gheață sunt gata pentru un sezon lung de patinat.
Cinci sesiuni de 90 de minute
Iar cozile la patinoarul din Parcul Cișmigiu sunt de câteva zeci de persoane înainte de startul fiecărei sesiuni. Liber pe gheață se dă pentru prima dată în zi de la ora 10.00, iar sesiunea durează o oră și jumătate. Cu pauză de o oră.




VEZI GALERIA  FOTOPOZA 1 / 11
„Sunt cinci sesiuni în fiecare zi, ultima începe de la ora 20.00 până la ora 21.30. Accesul pe gheață costă 40 de lei. Cine nu are patine le poate închiria cu doar 10 lei, dar se achită și-o garanție returnabilă de 50 de lei”, spun cei care se ocupă de patinoarul din Parcul Cișmigiu.




Pe marginea patinoarului din Cișmigiu, cei mici își pot cumpăra ceai cald sau ciocolată caldă, iar părinții pot încerca o cafea sau un vin fiert. Prețurile sunt unice, iar toate aceste produse costă fiecare zece lei.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


O oră de instructaj costă 100 de lei
Pentru cei mai mici, dar și pentru cei care vor să învețe să patineze, în Parcul Cișmigiu există și un instructor specializat.
„O oră costă o sută de lei. Avem și-un bancomat în apropriere dacă nu aveți bani cash la dumneavoastră. Îl învățăm pe cel mic să fie campion pe patine în cel mai scurt timp. Trebuie doar să aveți încredere în mine să o să fie cel mai bun după câteva ședințe”, este mesajul instructorului, iar doritorii sunt.




Caro IceLand pe „Barbu Văcărescu”
Un alt patinoar deschis în aer liber îl găsim pe Bulevardul Barbu Văcărescu din București. Aici accesul pe patinoar costă 30 de lei pentru o sesiune, iar pentru cine vrea să-și închirieze și patine mai trebuie să plătească în 20 de lei. Programul începe în fiecare zi la ora 11.45, iar ultima sesiune se încheie la ora 22.00. Acest patinoar este deschis doar până pe 4 februarie.
Patinoar în mall-ul din Cotroceni
Programul zilnic de la patinoarul din AFI Cotroceni este structurat pe sesiuni de 90 de minute. Prima sesiune începe la ora 10.00, iar ultima la 20.00. De luni până joi, copii (cu vârsta până la 12 ani), elevii, studenții și pensionarii plătesc doar 25 de lei dacă au patine proprii. Cei peste 18 ani trebuie să plătească 30 de lei. La aceste sume se adaugă 15 lei pentru închirierea patinelor. Vineri, sâmbătă și duminică prețurile se măresc cu cinci lei.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Distracție și aproape de Piața Obor
Un alt patinoar deschis în București este la Mall Veranda. În fiecare zi, în intervalul orar 10.00-22.00 au loc șase sesiuni. Intrarea este 20 de lei, iar închirierea patinelor încă 20. Pentru cei mici există la dispoziție pinguini sau delfini ajutători la prețul de 15 lei. Centrul comercial este în apropiere de Piața Obor.



Urmărește-ne pe Google News




----------------------------------


O femeie a furat peste 23.000 de euro de la un bătrân din Craiova. Cum a procedat 
Știri România
2024-01-07T11:45:28+02:00

O femeie de 36 de ani a furat 23.400 de euro, dar și bijuterii din casa unui bătrân în vârstă de 76 de ani din Craiova folosind copii ale cheilor apartamentului când acesta nu era acasă.



„În cursul zilei de 4 ianuarie, poliţiştii au fost sesizaţi de un bărbat, de 76 de ani, din municipiul Craiova, cu privire la faptul că persoane necunoscute i-au sustras din locuinţă suma de aproximativ 23.400 de euro şi mai multe bijuterii. În urma activităţilor informativ-operative desfăşurate, a fost identificată o femeie, de 36 de ani, din municipiul Craiova, aceasta fiind bănuită că prin folosirea unei chei potrivite ar fi pătruns în locuinţa persoanei vătămate de unde ar fi sustras banii şi bijuteriile”, a transmis Poliția Dolj.




Poliţiştii au executat patru mandate de percheziţie în Craiova şi comuna Cerăt și au găsit 22.400 de euro şi 1.143 de lei, dar şi patru bijuterii din aur, bunurile fiind restituite bărbatului de 76 de ani.
Potrivit informațiilor Libertatea, femeia care a comis jaful este fiica concubinei bătrânului și astfel a avut acces la cheile apartamentului, pe care le-a copiat. Polițiștii au vizionat peste 100 de ore de înregistrări video și au reușit să o prindă în mai puțin de 48 de ore.




Femeia a fost reținută pentru 24 de ore pentru furt calificat și va fi prezentată Parchetului de pe lângă Judecătoria Craiova, care va decide dacă va fi arestată pentru 30 de zile.



Urmărește-ne pe Google News




----------------------------------


O mamă și fiul ei, pietoni, au fost uciși pe marginea șoselei de un șofer de 24 de ani care era în mașină cu mama lui, la Turburea, în Gorj 
Știri România
2024-01-07T11:12:21+02:00

Un grav accident rutier a avut loc duminică dimineață la Turburea, în Gorj. O mamă și fiul ei care mergeau pe jos pe marginea șoselei au fost spulberați de o mașină intrată pe contrasens care era condusă de un tânăr de 24 de ani, scrie site-ul local de știri Gorjeanul.



„În jurul orei 08:00 am fost solicitați să intervenim pentru gestionarea unei situații de urgență generată de un accident rutier produs pe raza comunei Turburea, satul Cocorova, în care a fost implicat un autoturism care a părăsit partea carosabilă și a lovit două persoane care erau pietoni”, a declarat Florin Chisim, purtătorul de cuvânt al ISU Gorj.
Mașina condusă de șoferul de 24 de ani a ucis doi pietoni. Foto: ISU Gorj




La fața locului s-au deplasat două autospeciale pentru descarcerare și o ambulanță SMURD din cadrul ISU Gorj, precum și patru ambulanțe din cadrul Serviciului Județean de Ambulanță Gorj, echipajele de intervenție constatând că în urma impactului violent, cei doi pietoni se aflau în state de inconstiență. Este vorba despre un bărbat în vârstă de 52 de ani și mama acestuia în vârstă de 68 de ani.
Sursa citată a mai transmis că bărbatul a suferit leziuni incompatibile cu viața încă de la impact, iar femeii i-au fost aplicate manevre de resuscitare, fiind solicitat și un elicopter SMURD din cadrul punctului aeromedical Craiova, pentru a o prelua în cel mai scurt timp. Din păcate, eforturile echipajelor de intervenție au fost fără succes, constatând-se decesul femeii.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”





„În autovehicul se aflau conducătorul auto, un bărbat în vârstă de 24 de ani, care a fost evaluat medical la fața locului, dar a refuzat să meargă la spital, și mama acestuia, în vârstă de 43 de ani, care nu a suferit leziuni”, a mai spus Florin Chisim, purtătorul de cuvânt al ISU Gorj.
„În dimineața zilei de 7 decembrie 2024, polițiști din cadrul Secției 6 Poliție Rurală Cărbunești au fost sesizați cu privire la producerea unui accident rutier, în comuna Turburea, județul Gorj. Din primele verificări efectuate de polițiștii aflați la fața locului, a reieșit faptul că, un bărbat, în vârstă de 24 de ani, din comuna Căpreni, județul Gorj, în timp ce conducea un autoturism pe D.C. 48 Cocorova, din direcția localității Bulbuceni către Poiana, ar fi pătruns pe contrasens, acroșând un pieton (bărbat), în vârstă de 51 de ani și un autoturism care se afla parcat. În urma impactului, autoturismul parcat a fost proiectat într-o femeie, în vârstă de 68 de ani. Ca urmare a accidentului rutier a rezultat decesul ambilor pietoni”, a transmis IPJ Gorj, detaliind dinamica tragediei.




Conducătorul auto deține permis de conducere corespunzător și nu se afla sub influența băuturilor alcoolice.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cei doi localnici din Turburea mergeau spre biserică, în momentul în care șoferul i-a lovit.



Urmărește-ne pe Google News




----------------------------------


Ministrul Rafila despre greva anunțată în spitalele bucureștene: Cred că ministrul Boloş a înţeles acum situaţia 
Știri România
2024-01-07T11:07:00+02:00

Ministrul PSD al Sănătăţii, Alexandru Rafila, a declarat sâmbătă, 6 ianuarie, la Digi 24, că ministrul PNL de Finanțe, Marcel Boloş, trebuie să facă demersurile necesare pentru deblocarea angajărilor din spitale, după ce Sanitas a anunțat că 19 spitale din București vor intra în grevă în februarie din cauza lipsei personalului medical și, implicit, a suprasolicitării medicilor și asistentelor.



„Încă de la mijlocul anului trecut, atât Ministerul Sănătăţii pentru spitalele din subordine cât şi Mnisterul Dezvoltării, pentru spitalele din subordinea autorităţilor locale (n.red. spitalele ASSMB), sunt circa 300 la autorităţile locale, am făcut memorandumuri pentru deblocarea şi scoaterea la concurs a acestor posturi, din păcate aceste memorandumuri nu au fost la avizate la Ministerul de Finanţe”, a spus ministrul Alexandru Rafila, cu referire la ministerul condus de Marcel Boloș, potrivit news.ro.




Ministrul Sănătății a adăugat că știe că există o problemă legată de deficitul bugetar, „dar sper să putem să depăşim acest moment neplăcut, din mai multe motive”. 
„Din ceea ce am discutat cu domnul prim-ministru, în săptămâna care vine atât memorandumul de la Ministerul Sănătăţii cât şi memorandumul de la Ministerul Dezvoltării pentru spitalele de la autorităţile locale inclusiv municipiul Bucureşti vor fi deblocate şi vor fi semnate, aprobate şi imediat unităţile sanitare pot organiza concurs”, a afirmat Rafila. 




El a mai spus că ministrul de Finanţe, Marcel Boloș, al cărui minister nu a avizat memorandumurile care pot debloca situația angajărilor din spitale, a înțeles situația.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Eu cred că domnul ministru Boloş acum a înţeles situaţia pe de-a-ntregul. A fost o lipsă de informare legată şi de numărul total de medici din sistemul de sănătate sunt 55.000 şi mai trebuie să angajăm, pentru că sunt specialităţi deficitare”, a explicat ministrul Sănătăţii.
Rafila a mai precizat că s-a discutat inclusiv posibilitatea măririlor salariale la personalul TESA, în primul trimestru al acestui an, doar că TESA se referă la domeniile tehnice, economice și administrative și nu include personalul medical, adică asistentele medicale.




Grevă generală în 19 spitale din București luna viitoare
Viorel Huşanu, preşedintele Uniunii Sindicale Sanitas Bucureşti, a declarat vineri, 5 ianuarie, pentru Agerpres, că în februarie urmează o grevă generală în cele 19 spitale din București care aparțin ASSMB. Motivul este blocarea angajărilor la stat de anul trecut, inclusiv în spitale, ceea ce s-a tradus prin lipsa personalului și, implicit, suprasolicitarea medicilor rămași.
Spitalul Colțea, Spitalul Sfânta Maria, Spitalul Clinic Colentina, Spitalul Filantropia, Spitalul Victor Babeș, Spitalul Gomoiu și Spitalul Malaxa sunt câteva dintre cele 19 spitale bucureștene gestionate de ASSMB care urmează să intre în grevă generală.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Colegiul Medicilor din București, apel la Ministerul de Finanțe
Colegiul Medicilor din Bucureşti a transmis sâmbătă, 6 ianuarie, că sprijină demersurile iniţiate de Ministerul Sănătăţii, condus de Alexandru Rafila, pentru deblocarea posturilor în sănătate și cere ministerului condus de Marcel Boloș să aprobe memorandumul care permite deblocarea angajărilor.
Colegiul Medicilor din București a precizat că angajările în sistemul public de sănătate au fost îngheţate la jumătatea anului trecut, iar memorandumurile pentru deblocarea situației nu au fost avizate de Ministerul Finanţelor, „cu toate că era singura posibilitate de deblocare a acestora”.




„Lipsa personalului în spitale înseamnă epuizarea personalului existent, care trebuie să lucreze de multe ori suplimentar, ceea ce poate duce chiar la epuizarea fizică şi la afectarea calităţii actului medical acordat pacienţilor sau întârzieri în acordarea asistenţei medicale”, a mai transmis Colegiul Medicilor din București.
Situație gravă la Gomoiu: Camera de Gardă, în pericol să fie închisă
Directorul medical al Spitalului Clinic de Copii Victor Gomoiu din București, Costel Vlad, a declarat că, din cauza lipsei asistentelor, generată de blocarea angajărilor, există riscul ca spitalul să își suspende activitatea în orice sector, inclusiv în Camera de gardă.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Medicul a spus că, din mai 2023, adică de când au fost blocate angajările în sistemul medical, conducerea nu a mai putut organiza concursuri de ocupare a posturilor, ceea ce a dus la deficit de personal. „Pacientul de la Gardă simte cel mai tare lipsa de oameni. Concret, se poate întâmpla şi de fapt s-a întâmplat ca cei 120-200 de pacienţi care se prezintă la Camera de gardă într-o zi să poată să fie îngrijiţi de o singură asistentă, ceea ce este foarte puţin”, a mai afirmat Costel Vlad.




Un semnal de alarmă similar a fost transmis și de Administraţia Spitalelor şi Serviciilor Medicale Bucureşti (ASSMB), care a spus că există riscul să se închidă Camera de Gardă de la Gomoiu.




Urmărește-ne pe Google News




----------------------------------


Cod galben de vânt, polei și viscol în est și sud-est. Ger în mai multe zone ale țării. Cum va fi vremea în București 
Știri România
2024-01-07T11:01:09+02:00

Județele din Moldova, Dobrogea și jumătatea de est a Munteniei se vor afla, până în dimineața zilei de marți, 9 ianuarie, sub cod galben de intensificări ale vântului, polei, ninsori moderate cantitativ și viscol, anunță duminică Administrația Națională de Meteorologie (ANM). Precipitațiile se vor extinde în următoarele zile în toate regiunile, informează meteorologii.



În total, 14 județe sunt vizate de codul galben care a intrat în vigoare duminică, 7 ianuarie, de la ora 18.00, și este valabil până marți 9 ianuarie, la ora 10.00.
În acest interval, „în județele Suceava, Botoșani, Neamț și Iași va ninge moderat cantitativ și se va depune strat de zăpadă, local de peste 10…15 cm”, anunță ANM.
Codul galben de vânt, polei, ninsori și viscol în vigoare duminică, 7 ianuarie, de la ora 18.00, și este valabil până marți 9 ianuarie, la ora 10.00. Foto: meteoromania.ro




Totodată, în noaptea de 7 spre 8 ianuarie și în prima parte a zilei de luni, „în jumătatea sudică a Moldovei, în cea estică a Munteniei și în Dobrogea vor fi mai ales ploi ce local vor depune polei, apoi vor predomina ninsorile”.
Rafalele de vânt vor avea viteze de 55…70 km/h, mai precizează meteorologii, care avertizează că vor fi perioade cu viscol și vizibilitate redusă.
Ger în nord, centru și est
De asemenea, ANM anunță că de la începutul săptămânii viitoare „vremea se va răci semnificativ”.




Concret, marți, 9 ianuarie, temperaturile maxime vor fi cuprinse în general între -8 și 0 grade, iar „în noaptea de marți spre miercuri va fi ger în nord, centru și est, cu minime termice de până la -20…-18 grade”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Temperaturile scad și în București
Meteorologii au emis pentru intervalul 7 ianuarie, ora 12.00 – 9 ianuarie, ora 10.00, o prognoză specială pentru București. În prima zi a intervalului, temperaturile vor fi peste cele normale pentru această perioadă, cu o maximă de 10 grade Celsius și o minimă de 2…3 grade.




Începând din dimineața zilei de luni, 8 ianuarie, „vremea va fi închisă și se va răci accentuat”, anunță ANM, precizând că sunt posibile precipitații mixte în Capitală.
Temperatura maximă va fi de 3…4 grade, iar cea minimă de -4…-3 grade.
Fotografie principală: Dumitru Angelescu / Libertatea



Urmărește-ne pe Google News




----------------------------------


Apă în loc de combustibil în rachetele armatei chineze, scrie Bloomberg, citând serviciile de informații americane 
Știri Externe
2024-01-07T10:21:19+02:00

Serviciile americane de informații cred că epurarea militară radicală a președintelui Xi Jinping a avut loc după ce s-a constatat cum corupția pe scară largă din armata chineză a subminat eforturile sale de a moderniza forțele armate și a ridicat întrebări cu privire la capacitatea Chinei de a lupta într-un război, scrie Bloomberg.



Corupția din interiorul Forței de Rachete a Chinei și în întreaga bază industrială de apărare este atât de extinsă, încât oficialii americani cred că ste mai puțin probabil ca președintele Xi să ia în considerare acțiuni militare majore în următorii ani.
Evaluările serviciilor de informații ale Statelor Unite au citat mai multe exemple legate de impactul corupției, inclusiv faptul că există rachete umplute cu apă în loc de combustibil și zone vaste de depozite de rachete în vestul Chinei cu capace care nu funcționează într-un mod care să permită lansarea eficientă a acestora.




SUA evaluează că corupția din cadrul Armatei de Eliberare a Poporului a dus la o erodare a încrederii în capacitățile sale generale, în special atunci când vine vorba de Forțele de Rachete și, de asemenea, a stopat unele dintre prioritățile de modernizare pe care le are președintele Xi. Astfel, peste o duzină de înalți oficiali ai apărării au fost epurați în ultimele șase luni, în ceea ce ar putea fi cea mai mare represiune a Chinei împotriva armatei țării din istoria modernă.




Mișcarea președintelui chinez de a înlătura personalități de rang înalt, inclusiv unele promovate sub supravegherea sa, arată că stăpânirea lui asupra Partidului Comunist rămâne fermă și că se gândește serios să îmbunătățească disciplina, să elimine corupția și, în cele din urmă, să pregătească armata Chinei pentru o luptă pe termen lung.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Purtătorii de cuvânt ai Consiliului Național de Securitate al Casei Albe nu au comentat informațiile. Întrebat despre serviciile de informații americane, locotenent-colonelul Martin Meiners, un purtător de cuvânt al Pentagonului, a spus că raportul anual al Departamentului de Apărare pentru China prezintă eforturile lui Xi de a consolida și accelera investigațiile anticorupție în armată, fără a oferi mai multe detalii.




Ministerul chinez al Apărării nu a putut fi contactat pentru un comentariu, în weekend, la Beijing. Evaluările venite din Statele Unite nu au putut fi verificate independent.
Xi Jinping a dedicat miliarde de dolari scopului său de a transforma armata într-o forță modernă până în 2027. În centrul acestui proiect a fost ridicarea Forțelor de Rachete, care ar juca un rol esențial în orice invazie a Taiwanului. Dovezile privind epurarea după descoperirea corupției de către Xi au ieșit la iveală în ultimele luni.




În cea mai recentă, din 29 decembrie, cel mai înalt organism legislativ al Chinei a demis nouă persoane din departamentul de apărare, inclusiv cinci legate de Forța de Rachete, și cel puțin două de la Departamentul de Dezvoltare a Echipamentelor, care este însărcinat cu înarmarea armatei.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Cu câteva zile mai devreme, principalul organism consultativ politic al Chinei a îndepărtat public trei directori de la întreprinderi producătoare de rachete deținute de stat. Acea serie de epurări a venit după înlăturarea din octombrie a fostului ministru al apărării al Chinei, Li Shangfu, care a ocupat această funcție doar timp de șapte luni.




Iar acestea sunt doar epurările pe care Beijingul le-a făcut publice. Spre deosebire de alte părți ale sistemului chinez, armata nu își anunță investigațiile privind corupția. Un alt general-maior al Forței de Rachete a fost înlăturat în liniște din legislatura municipală a Beijingului în noiembrie, a informat postul de știri chinez Caixin.



Urmărește-ne pe Google News




----------------------------------


Crăciun pe rit vechi în Rusia. Putin a promis sprijin pentru soldații care apără interesele țării și s-a întâlnit cu rude ale militarilor care au murit 
Știri Externe
2024-01-07T09:23:42+02:00

Președintele Rusiei, Vladimir Putin, a cerut guvernului, în ajunul Cărciunului pe rit vechi, să ofere mai multă susținere pentru soldații care „apără interesele” țării pe câmpul de luptă, relatează agenția Reuters, citată de News.ro.



Putin s-a întâlnit sâmbătă cu câteva familii ale unor militari care au murit în războiul din Ucraina, iar împreună au participat la slujba cunoscută drept Divina Liturghie, într-o capelă de la reşedinţa sa din Novo-Ogariovo.
„Mulţi dintre bărbaţii noştri, băieţii noştri curajoşi, eroici, războinici ruşi, chiar şi acum, în această sărbătoare, apără interesele ţării noastre cu armele în mână”, a spus liderul rus la întâlnirea cu rudele soldaților.
„Aş dori ca întâlnirea noastră să fie un semnal clar şi uşor de înţeles pentru toţi colegii mei din întreaga Federaţie Rusă şi de la toate nivelurile – un semnal clar pentru a mă asigura că ei sunt întotdeauna şi pretutindeni alături de voi, repet, la orice nivel de putere”, a mai declarat Putin, ordonând guvernului să acorde mai mult sprijin pentru familiile militarilor decedați.




Separat, într-o urare publicată de Kremlin, Vladimir Putin i-a îndemnat pe ruși să fie buni, milostivi și drepți și a cerut Bisericii Ortodoxe Ruse să se implice în consolidarea „instituţiei familiilor” şi a patriotismului.
Anul trecut, Vladimir Putin a făcut apel la o încetare a focului în Ucraina în timpul sărbătorilor.
Crăciunul este sărbătorit pe 7 ianuarie și în zonele din Ucraina aflate sub controlul forțelor ruse. În schimb, restul Ucrainei a celebrat Crăciunul pe 25 decembrie, după ce președintele Volodimiri Zelenski a semnat anul trecut o lege în acest sens, într-un efort de „renunţare la moştenirea rusă”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Astfel, în 2023, ucrainenii au sărbătorit Crăciunul pe 25 decembrie pentru prima dată din 1917.
Foto: Profimedia



Urmărește-ne pe Google News




----------------------------------


Zoia Konovalova, redactorul-șef al radioteleviziunii de stat ruse Kuban, a fost găsită moartă în casă. Cauza preliminară: otrăvire 
Știri Externe
2024-01-07T08:57:24+02:00

Cadavrul Zoiei Konovalova, redactor-șef al Companiei de radio și televiziune de stat Kuban, a fost descoperit în casa ei din Krasnodar, pe 5 ianuarie. Cauza preliminară a morții este otrăvirea, transmite Uniunea Jurnaliștilor din Kuban pe canalul său Telegram, citată de Kommersant.



Comisia de anchetă a anunțat că, pe 5 ianuarie, cadavrul unei femei de 48 de ani și al fostului ei soț în vârstă de 52 de ani au fost găsite într-o casă de pe Ofițerski Proezd, din capitala regiunii Kuban. Corpurile celor doi nu prezentau urme de violență.
Zoia Konovalova s-a născut la Murmansk, a lucrat la Moscova în presa scrisă și structuri de PR și, de asemenea, a fost corespondent pentru posturile de radio Mayak și Yunost. În 2003 s-a mutat în Kuban.
A fost corespondent, iar mai târziu redactor și prezentator la Vesti.Kuban, difuzat la Ekaterinodar, a condus redacția de știri la First Radio, a condus direcția de difuzare a informațiilor a Kuban 24, iar mai târziu departamentul de știri al Yuga.ru, iar apoi a fost redactor-șef la Living Kuban.




În ultimul an, Zoia a condus redacția online al Companiei de Radio și Televiziune de Stat Kuban.
Konovalova era mama a doi copii adolescenți, o fiică și un fiu de 15 ani.



Urmărește-ne pe Google News




----------------------------------


Ce facem cu brazii după Sărbători? Cum arată procesul de colectae și tocare a pomilor care se întorc în natură ca îngrășământ  
Știri România
2024-01-07T08:45:00+02:00

Peste 60 de milioane de brazi se taie anual pentru Crăciun, potrivit statisticilor publicate de Agenția Națională pentru Protecția Mediului (ANPM). În România, doar Romsilva pune în vânzare anual în decembrie 20.000 de arbori, la care se adaugă multe firme private care vând și ele brazi. Ce se întâmplă cu brazii după Sărbători? O echipă Libertatea a participat la un întreg proces de predare, colectare, tocare a brazilor de Crăciun. 



Crăciunul a trecut, iar marea majoritate a românilor a început să arunce brazii pe care i-au avut în casă. Tradiția spune că bradul de Crăciun poate fi păstrat până după 7 ianuarie, când este sărbătorit Sfântul Ioan. Dar sunt mulți care, pentru că au împodobit brazii chiar din primele zile ale lui decembrie, au început deja să-i arunce.
Dar numărul acestora se diminuează de la an la an, pentru că oamenii aleg tot mai mulți să investească în brazi artificiali, pe care îi pot utiliza chiar și până la 15 ani. Asta cu toate că sunt specialiști care susțin că nici bradul artificial nu este o soluție pe atât de ecologică pe cât pare, procesul de fabricare al acestora fiind unul poluant. Totuși, cu fiecare an scade numărul celor care își cumpără un brad natural.




Doar doi din 10 români au spus că intenționează să ia un pom adevărat de Crăciun, în timp de 54% au declarat că vor lua unul artificial, potrivit unui sondaj organizat în decembrie de CEC Bank. 
17% dintre respondenţi au declarat că nu fac brad de Crăciun și doar sub 8% aveau intenția de cumpăra brad la ghiveci pe care să-l replanteze la finele Sărbătorilor.

Românii au început să arunce brazii de Crăciun
Aruncarea brazilor de la etaj, în continuare o practică
„Trebuie renunțat la practica aruncării brazilor de la etaj, care este interzisă, fiind extrem de periculoasă pentru oameni sau pentru mașinile care sunt parcate în apropierea blocurilor. Din păcate încă mai există persoane care aruncă pe fereastră pomii de Crăciun sau îi lasă la întâmplare, pe străzi”, a spus Laurențiu Alexandru Păștinaru, președintele ANPM, într-un comunicat. 
Agenția a făcut un apel către locuitorii din zonele de blocuri „să depoziteze brazii exclusiv la punctele de colectare a deșeurilor aflate în imediata vecinătate a imobilelor, nu pe aleile de acces, trotuare, spații de parcare sau spații verzi”.




Tocmai pentru a preîntâmpina aceste situații, oficialii Primăriei Sectorului 6 și ai firmei de salubritate URBAN le-au cerut cetățenilor să participe la o campanie de colectare gratuită a brazilor de Crăciun.
Cetățenii din sectorul 6 au la dispoziție trei opțiuni de predare:

să ducă bradul la ghena din fața blocului sau să-l scoată în fața porții, însă doar în zilele de weekend (vineri și sâmbătă) atunci când echipele de curățenie ridică brazii;
să-i ducă personal la cele 12 puncte fixe de colectare selectivă a deșeurilor (program zilnic, între orele 08.00 – 18.00);
sau ca asociațiile de proprietari să se organizeze și să strângă mai mulți brazi pentru colectarea lor într-o anume zi din săptămână. Pentru asta pot contacta direct operatorul de salubritate și stabili detaliile.








Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


O altă variantă, pentru predarea brazilor uscați, în vederea reciclării, o reprezintă punctele de colectare organizate de unele magazine de bricolaj care oferă vouchere valorice celor care vin cu brazii în acele puncte.

Punct de colectare a brazilor
Brazii tocați ajung îngrășământ natural în parcuri
După ce acești brazi sunt colectați din stradă, ajung la firma de salubritate unde sunt tocați. Apoi, bradul devine compost care să ajute la îmbunătățirea solului. 
Brazii sunt colectați de firma de salubritate




„O rugăminte pe care o adresăm cetăţenilor este curăţarea completă a brazilor de podoabe sau resturi de beteală ori alte ornamente. Brazii vor fi tocați şi, la fel ca şi anul trecut, vom folosi amestecul în compost/îngrășământ natural pentru spațiile verzi și parcurile de la noi din sector”, a fost mesajul și oficialilor din sectorul 2.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Programul de colectare gratuită a brazilor de Crăciun în Sectorul 2 a început sâmbătă, pe 6 ianuarie și va continua și în zilele de 7, 13 și 14 ianuarie. 




„Brazii nu trebuie aruncaţi la întâmplare pe domeniul public: spații verzi, grădinile blocurilor, trotuare etc. Pentru a putea fi preluaţi în mod organizat de către echipele operatorului de salubritate, trebuie depozitaţi în punctele de ridicare a fracţiei uscate de la bloc. Cei care locuiesc la case îi pot lăsa în faţa porţii”, au mai precizat oficialii. 
După colectare, brazii sunt tocați și folosiți apoi ca îngrășământ natural pentru spațiile verzi




În Sectorul 3 brazii se ridică zilnic
În schimb, „locuitorii Sectorului 3 sunt rugați să îi depoziteze în zona ghenelor de gunoi sau la pubelele stradale din apropierea blocurilor, de unde vor fi ridicați zilnic de echipele de salubritate”. Asta pentru ca aleile de acces, trotuarele, parcările sau spațiile verzi să rămână libere.
Oficialii din sectorul 3 anunță că „brazii nu trebuie aruncați la întâmplare pe domeniul public, deoarece se aplică amenzi, conform legii”.
„Cele mai fericite situații sunt cele în care brazii de Crăciun au fost în ghiveci și pot fi replantați în natură, după despodobire, pentru a produce din nou oxigen. Înainte de replantare, brazii în ghiveci să fie lăsați câteva zile la o temperatură de tranzit, precum un balcon sau o terasă neîncălzite, pentru a se acomoda mai ușor mediului exterior și abia ulterior pot fi plantați în gropi generoase săpate în locuri ceva mai ferite de soare puternic, spre nord sau nord-est”, a mai explicat Păștinaru.
VEZI GALERIA  FOTOPOZA 1 / 17



Urmărește-ne pe Google News




----------------------------------


Șase adolescenți s-au răsturnat cu mașina condusă de un șofer de 19 ani la Hula Bradului, în Sibiu. Toți au ajuns răniți la spital 
Știri România
2024-01-07T08:32:36+02:00

Șase adolescenți au fost răniți duminică dimineața, într-un accident rutier produs pe DN 1, în zona Hula Bradului, în Sibiu. Unul dintre ei a rămas încarcerat, toți șase, care se aflau în aceeași mașină, fiind ulterior transportați la spital, răniți, relatează site-ul local de știri Sibiu Independent.



Din primele cercetări efectuate a rezultat că, în timp ce conducea un autoturism spre Brașov, un tânăr în vârstă de 19 ani, din Bradu, într-o curbă deosebit de periculoasă la dreapta, a pierdut controlul direcției de deplasare și s-a răsturnat în afara șoselei, în stânga sensului de mers.
Conducătorul auto și cei cinci pasageri, tineri cu vârste cuprinse 14 și 19 ani, toți din Bradu, au fost răniți în urma evenimentului. Mașina a căzut mai mulți metri de pe șosea, rostogolindu-se.




La locul accidentului au intervenit două echipaje SMURD, dintre care unul cu medic, o autospecială de descarcerare, una de stingere cu modul de descarcerare, o autospecială pentru transport victime multiple și o autospecială a Serviciului de Ambulanță Sibiu.
VEZI GALERIA  FOTOPOZA 1 / 4




Băiatul de 16 ani încarcerat a fost extras de echipajul de descarcerare și preluat de un echipaj SMURD, conștient, fiind transportat la CPU Luther, cu un traumatism cranian și multiple contuzii.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Un alt minor de 14 ani, care a suferit un traumatism cranio-facial, a fost preluat de echipajul de la Ambulanță și transportat la același spital.
Alți patru adolescenți de 18 și 19 ani au fost transportați la Unitatea de primiri urgențe a Spitalului Județean Sibiu.



Urmărește-ne pe Google News




----------------------------------


Negocierile cu Hamas sunt mai dificile după uciderea șefului adjunct al biroului politic al grupării, le-a transmis Qatarul rudelor ostaticilor 
Știri Externe
2024-01-07T08:11:43+02:00

Familiile a șase ostatici israelieni ținuți de Hamas în Fâșia Gaza au mers la Doha pentru a se întâlni cu oficiali din Qatar, în speranța de a relansa discuțiile despre eliberarea prizonierilor. Premierul Mohammed bin Abdulrahman Al Thani le-a spus că negocierile cu Hamas au devenit mai dificile după uciderea lui Saleh al-Arouri, numărul doi din biroul politic al grupării, relatează The Times of Israel, citată de News.ro.



Saleh al-Arouri și alți membri de rang înalt ai grupării au fost uciși marți, 2 ianuarie, în capitala Libanului, într-un atac atribuit Israelului.
„Este mai dificil să vorbeşti cu Hamas după ce s-a întâmplat la Beirut”, le-a spus premierul Qatarului familiilor ostaticilor, relatează site-ul american de știri Axios.
„Folosim toate canalele posibile şi colaborăm îndeaproape cu omologii noştri din SUA şi Israel (…) dar Qatar este un mediator. Acesta nu controlează Hamas”, a spus un alt oficial din Qatar, adăugând, la rândul său, că este tot mai greu ca liniile de comunicare cu Hamas să fie menținute deschise în urma „escaladării bombardamentelor în Gaza şi în alte părţi, ceea ce complică sincer negocierile pentru ostatici”.




Potrivit surselor citate, după uciderea lui Saleh al-Arouri, Hamas a îngheţat negocierile cu Israelul intermediate de Qatar și Egipt.
Premierul israelian Benjamin Netanyahu le-a spus marți familiilor ostaticilor că discuțiile privind eliberarea lor continuă.
Qatarul a mediat acordul de încetare temporară a focului de la sfârșitul lunii noiembrie, în cadrul căruia au fost eliberați 105 dintre ostaticii ținuți de Hamas, în schimbul a 240 de prizonieri din închisorile israeliene.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Potrivit estimărilor, încă 129 de ostatici se mai află în Fâșia Gaza, dar nu toți sunt în viață.
Fotografie cu caracter ilustrativ: Hepta



Urmărește-ne pe Google News




----------------------------------


Explozii lângă Berlin, unde cinci cisterne pline cu gaz lichefiat au luat foc, într-o parcare 
Știri Externe
2024-01-07T08:05:34+02:00

Câteva explozii uriașe au zguduit Ludwigsfelde, în Brandenburg, lângă Berlin, la ora 4:40, sâmbătă dimineața! La scurt timp după aceea, mai multe camioane au fost cuprinse de flăcări, arată un raport al Poliției Brandemburg, citat de Bild.



Forțele de intervenție care se apropiau de locul incendiului au alertat alți pompieri din municipalitățile învecinate, când au realizat dimensiunea incendiului. Două containere cu cauciucuri uzate și cinci cisterne cu gaz lichefiat au ars în parcarea din Seestra ße, din Genshagen.
VEZI GALERIA  FOTOPOZA 1 / 4




În total, brigada de pompieri a deplasat la fața locului aproximativ 100 de forțe de intervenție. Potrivit unui purtător de cuvânt al brigăzii, cisternele erau pline cu gaz lichefiat. Deocamdată nu se cunoaște cauza exploziilor, dar forțele de salvare au reușit să scoată din zona periculoasă alte trei cisterne pline.





În timpul incendiului, o dronă a monitorizat inclusiv nivelul de căldură degajat de incendiu, iar populația a fost avertizată rin aplicațiile serviciilor de urgență de propagarea unui nor gros de fum.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Autoritățile au anunțat sâmbătă după-amiază că nu au fost înregistrate victime în incendiul din zona comercială din districtul Ludwigsfeld Genshagen, care se află la doar câțiva kilometri de Berlin, pe A10.



Urmărește-ne pe Google News




----------------------------------


Israelul anunță că a „încheiat dezmembrarea structurii militare a Hamas din nordul Fâşiei Gaza”, la trei luni de la începutul războiului 
Știri Externe
2024-01-07T07:45:12+02:00

Forțele de Apărare ale Israelului (IDF) au anunțat sâmbătă că i-au ucis pe comandanții batalionului Nuseirat al Hamas, care a comis masacrul din kibbuțul Be'eri. Premierul Netanyahu a insistat, la trei luni de la izbucnirea războiului, că acesta nu trebuie să se oprească până când Israelul nu își va atinge cele trei obiective – distrugerea Hamas, recuperarea ostaticilor și asigurarea că Fâșia Gaza „nu va mai fi o amenințare pentru Israel”. Între timp, IDF a anunțat că a „încheiat dezmembrarea” militară a Hamas în nordul enclavei.



Relatarea Livetext a războiului Israel-Hamas continuă aici: Israelul a lovit un complex militar al Hezbollah. Blinken continuă turneul în Orientul Mijlociu, într-o încercare de a împiedica extinderea războiului
07 ian. - Acum 7 zile07-01-2024Bază aeriană strategică de pe Muntele Meron, avariată în urma unui atac Hezbollah
Un baraj de rachete Hezbollah a avariat sâmbătă noaptea o bază aeriană strategică din nordul Israelului, relatează The Guardian.
Armata israeliană a recunoscut că au fost provocate „daune” bazei sale de control al traficului aerian de pe Muntele Meron, în urma unui atac cu rachete al Hezbollah de sâmbătă.




Hezbollah a tras un baraj de rachete și rachete antitanc asupra bazei, care se află la aproximativ 8 kilometri de granița cu Liban, lovind două dintre cupolele radarului, arată imaginile publicate de grupul terorist.
Forțele de Apărare Israeliene au refuzat să comenteze amploarea pagubelor de la baza aeriană. Dar imaginile video par să arate un incendiu pe sau lângă o cupolă care protejează echipamentele sensibile de la baza aeriană.
Cu toate acestea, armata israeliană spune că matricea sa de apărare aeriană continuă să funcționeze, deoarece are sisteme de rezervă.




Asta înseamnă că sistemele de apărare aeriană ale Israelului continuă să funcționeze, iar armata investighează atacul pentru a preveni daune similare în viitor.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


07 ian. - Acum 7 zile07-01-2024SUA resping sugestiile israeliene de strămutare a palestinienilor din Gaza
Secretarul de stat american Antony Blinken a declarat că SUA „resping” declarațiile unor miniștri și parlamentari israelieni care cer strămutarea palestinienilor din Gaza, 
Declarațiile vin în timp ce Blinken discută despre posibila întoarcere a palestinienilor în nordul Gazei, pe măsură ce Israelul trece la o fază de „intensitate mai scăzută” a campaniei sale acolo.




ONU poate „juca un rol crucial în evaluarea a ceea ce trebuie făcut pentru a permite palestinienilor strămutați să se întoarcă acasă”, spune el.
07 ian. - Acum 7 zile07-01-2024O fetiță palestiniană de 3 ani a fost ucisă într-un atac cu mașina la un punct de control din Ierusalimul de Est
Poliția israeliană a anunțat că un copil palestinian a fost ucis din greșeală, duminică, de ofițeri în timpul unui atac cu mașina la un punct de control din Ierusalimul de Est.
Potrivit poliției, o mașină cu un bărbat și o femeie palestinian a ajuns la punctul de control din apropierea orașului Biddu din Cisiordania și a accelerat într-un ofițer de poliție de frontieră în vârstă de 20 de ani.




Ofițerul a fost rănit ușor, iar alți ofițeri au deschis focul asupra vehiculului, ucigând ambii ocupanți.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„În urma împuşcăturii asupra teroriştilor, o fată care se afla într-un alt vehicul la trecere a fost lovită”, a spus poliţia.
Potrivit medicilor, fata palestiniană, în vârstă de trei ani, a fost grav rănită de focuri de armă și a fost declarată moartă la fața locului la scurt timp mai târziu.
07 ian. - Acum 7 zile07-01-2024Ofensiva militară israeliană se va muta în sudul Fâșiei Gaza





Afirmația că infrastructura militară a Hamas a fost distrusă în nordul Gazei înseamnă că trupele israeliene se vor concentra acum mai mult spre sudul enclavei, relatează AP:
Daniel Hagari, purtătorul de cuvânt al armatei, a spus că sunt de așteptat lupte dispersate în nordul Gazei, împreună cu rachete lansate sporadic de acolo spre Israel. 
Potrivit acestuia, Hamas nu mai operează într-o manieră organizată în zonă, dar militanții „dezniel și fără comandanți” sunt încă prezenți. Armata a declarat că a ucis peste 8.000 de luptători Hamas, fără a prezenta dovezi.




Daniel Hagari a spus că forțele israeliene vor acționa diferit decât în ​​​​nordul Gazei, unde bombardamentele puternice și luptele la sol au „nivelat” cartiere întregi.
Armata israeliană suspectează că taberele urbane de refugiați, care sunt prezente în vizate, sunt pline de oameni înarmați și că „un oraș subteran cu tuneluri întinse” a fost descoperit sub Khan Younis. 



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Daniel Hagari a mai transmis că armata israeliană va „aplica lecțiile pe care le-a învățat”, dar nu a detaliat. În schimb a anunțat că luptele „vor continua pe tot parcursul anului 2024”.




07 ian. - Acum 7 zile07-01-2024Israelul va vota în 2024 un buget pentru timp de război
Ministrul israelian de finanțe, Bezalel Smotrich, a anunțat că guvernul urmează să aprobe bugetul pe 2024 pentru timp de război în cursul săptămânii viitoare, după ce miniștrii au aprobat 9 miliarde shekeli (2,5 miliarde de dolari) pentru rezerviștii din armata israeliană, relatează The Times of Israel.
„Statul Israel îi pune în centru pe rezervişti şi pe familiile lor şi aceasta este ancora bugetului pentru 2024 pe care îl vom prezenta”, a declaratBezalel Smotrich într-un comunicat comun cu premierul Benjamin Netanyahu şi cu ministrul Apărării, Yoav Gallant. 




Mai multe detalii: Guvernul israelian va vota bugetul pe 2024 pentru timp de război. „Statul Israel îi pune în centru pe rezervişti şi pe familiile lor”
07 ian. - Acum 7 zile07-01-2024Bilanțul atacului din Cisiordania a urcat la 9 morți
Numărul morților în Cisiordania ocupată a crescut duminică la nouă, a raportat AFP, pe măsură ce apar mai multe detalii despre un atac cu dronă israeliană în zonă în această dimineață.
Șapte palestinieni au fost vizați într-un atac aerian al armatei israeliene în tabăra de refugiați Jenin, iar un ofițer de poliție israelian a fost ucis în timpul unei operațiuni, a spus armata israeliană. Un civil israelian a fost și el împușcat mort într-un alt incident la nord de Ramallah, a transmis armata israeliană.
Agenția oficială de știri palestiniană Wafa anunțat duminică dimineață că o desfășurare majoră a forțelor israeliene este în curs de desfășurare în Jenin, șase palestinieni, inclusiv patru frați, fiind uciși într-o „atac cu dronă israeliană”. Ulterior, încă o persoană a murit din cauza rănilor. 
„Am venit aici și am văzut oameni aruncați la pământ, bucăți de corpuri, unii fără capete. A fost o scenă incredibilă și nu știam ce să facem”, a declarat Suleiman Moussa, un locuitor al orașului Jenin,  pentru AFP.
Acesta a precizat că atacul aerian a venit după ce în oraș s-au auzit mai multe focuri de armă.
07 ian. - Acum 7 zile07-01-2024Nepotul fondatorului Hamas ar fi fost ucis în Gaza, într-un atac aerian israelian
Surse media palestiniene raportează moartea, într-un atac aerian israelian, a lui Ali Salem Abu Ajwa, nepotul șeicului Ahmed Yassin, care a fondat grupul Hamas în Gaza, în 1987, informează The Times of Israel. 
Se spune că Ali Salem Abu Ajwa, care ar fi murit duminică dimineață, ar fi lucrat ca jurnalist în Fâșia Gaza.
Șeicul Ahmed Yassin a servit ca lider spiritual al Hamas până când a fost ucis de Israel în 2004.
07 ian. - Acum 7 zile07-01-2024Netanyahu a avertizat Hezbollah că „niciun terorist nu este imun”
Premierul Benjamin Netanyahu a afirmat din nou duminică, în deschiderea reuniunii cabinetului său, că Israelul nu are de gând să oprească războiul împotriva Hamas din Gaza, informează The Times of Israel.
„Războiul nu trebuie oprit până când nu vom finaliza toate obiectivele sale – eliminarea Hamas, întoarcerea tuturor ostaticilor noștri și promisiunea că Gaza nu va mai reprezenta o amenințare pentru Israel. Le spun acest lucru atât dușmanilor noștri, cât și prietenilor noștri. Aceasta este responsabilitatea noastră și acesta este angajamentul din partea noastră, a tuturor”, a declarat Netanyahu.
„Trebuie să lăsăm deoparte orice alt considerent și să continuăm împreună până la victoria totală. Această victorie va fi obținută doar atunci când ne vom finaliza obiectivele și când vom restabili securitatea locuitorilor din nord și din sud deopotrivă”, a adăugat premierul.
Totodată, în contextul escaladării tensiunilor de la granița libaneză din acest sfârșit de săptămână, Netanyahu a transmis un mesaj grupării Hezbollah.
„Sugerez ca Hezbollah să învețe ceea ce Hamas a învățat deja în ultimele luni: niciun terorist nu este imun. Suntem hotărâți să ne protejăm cetățenii și să întoarcem locuitorii din nord în siguranță la casele lor. Acesta este un obiectiv național pe care îl împărtășim cu toții și acționăm în mod responsabil pentru a-l atinge. Dacă putem, o vom face prin mijloace diplomatice, iar dacă nu, vom acționa în alte moduri”, a afirmat Netanyahu.
07 ian. - Acum 7 zile07-01-2024Armata israeliană spune că a găsit dovezi că Hamas a dezvoltat rachete de croazieră ghidate sub îndrumare iraniană
Trupele care operează în orașul Gaza au descoperit ceea ce armata israeliană spune că este echipament tehnologic, inclusiv componente folosite de Hamas pentru a construi rachete de precizie, dotări pe care până acum nu se credea că gruparea teroristă le deține, relatează The Times of Israel.
Forțele de Apărare israeliene afirmă că soldații Brigăzii Nahal și forțele speciale au făcut recent un raid asupra unui sit al Hamas din orașul Gaza, unde au găsit un puț de tunel care ducea la o fabrică subterană de arme.
IDF afirmă că este vorba despre „componente care dovedesc că teroriștii din organizația teroristă Hamas au învățat sub îndrumare iraniană cum să opereze și să construiască componente de precizie și arme strategice”.
Potrivit publicației citate, nu este clar dacă Hamas și-a desfășurat vreodată rachetele ghidate sau dacă acestea se aflau doar în faza de dezvoltare.
07 ian. - Acum 7 zile07-01-2024Regele Iordaniei i-a cerut lui Antony Blinken să facă presiuni asupra Israelului pentru un armistițiu în Gaza
Regele Abdullah al II-lea al Iordaniei l-a primit duminică la Amman pe șeful diplomației americane Antony Blinken căruia i-a cerut să facă presiuni asupra Israelului pentru a se ajunge la un „armistițiu imediat” în Fâșia Gaza, relatează AFP, citată de Agerpres.
Totodată, regele a insistat asupra nevoii de a fi oprită „criza umanitară tragică din Fâșia Gaza” și asupra „soluționării juste a problemei palestiniene”, referindu-se aici la „soluția cu două state, palestinian şi israelian”, a transmis casa regală printr-un comunicat.
Regele Abdullah al II-lea a mai afirmat că țara sa respinge ideea strămutării forțate a palestinienilor din Fâșia Gaza și a condamnat „actele de violenţă comise de colonişti (evrei) extremişti împotriva Palestinienilor”, precum și nerespectarea locurilor sfinte ale musulmanilor şi creştinilor de la Ierusalim.
07 ian. - Acum 7 zile07-01-2024Doi jurnaliști palestinieni au fost uciși într-un atac israelian, anunță Ministerul Sănătății condus de Hamas
Cei doi jurnaliști care au murit sunt Moustafa Thuraya, un videograf independent care lucra pentru AFP, și Hamza Waël Dahdouh, care lucra pentru postul de televiziune panarab Al-Jazeera, a anunțat duminică Ministerul Sănătății din Gaza, condus de Hamas, relatează AFP, citată de News.ro.
Cei doi jurnaliști au fost uciși în timp ce se aflau într-o mașină.
Tatăl lui Dahdouh, Waël al-Dahdouh, rănit recent într-un atac, este şeful al biroului Al-Jazeera din Fâşia Gaza. Soția lui și doi copii au murit la începutul războiului.
Începând din 7 octombrie, când a izbucnit războiul dintre Israel și Hamas și până la 31 decembrie 2023, cel puţin 77 de jurnalişti şi angajați în mass-media și-au pierdut viața, conform datelor Comitetului pentru protecţia jurnaliştilor.
Autoritățile din Gaza au anunțat că s-au înregistrat numeroase victime în urma unui atac de duminică dimineață asupra orașului sudic Khan Younis, relatează The Guardian. Oficialii din domeniul sănătății de la spitalul Nasser au declarat că loviturile israeliene asupra caselor din oraș au ucis 50 de persoane.
07 ian. - Acum 7 zile07-01-2024Peste 22.700 de morți în Fâșia Gaza de la începutul războiului, anunță Ministerul Sănătății condus de Hamas
Cel puțin 22.722 de palestinieni, dintre care 9.600 de copii, au fost uciși în cele trei luni de război dintre Israel și Hamas, a anunțat duminică Ministerul Sănătății din Gaza, condus de grupare, relatează Al Jazeera.
Se estimează că cifrele reale sunt mult mai mari, pentru că autoritățile din Gaza nu au putut actualiza în mod regulat numărul victimelor din noiembrie anul trecut, pe fondul prăbușirii sistemului de sănătate din teritoriu, mai precizează sursa citată.
07 ian. - Acum 7 zile07-01-2024Hamas afirmă că a distrus un transportor de trupe israelian
Brigăzile Qassam, aripa armată a grupării Hamas, afirmă că a „distrus” un transportor de trupe blindat israelian în tabăra Maghazi din partea centrală a Fâșiei Gaza, relatează Al Jazeera.
Brigăzile Qassam au difuzat o înregistrare video care arată un luptător palestinian, înarmat cu o grenadă propulsată de rachetă Yassin-105 și aflat pe o stradă, în timp ce un transportor de trupe poate fi văzut la mică distanță. Luptătorul lansează apoi grenada care pare să lovească direct ținta.
AL-QASSAM BRIGADES: We destroyed an Israeli troop carrier with an „Al-Yassin 105” shell in the Al-Maghazi camp in the central Gaza Strip.FOLLOW OUR LIVE BLOG:https://t.co/UD4NMlK19w🔻🔻🔻 pic.twitter.com/UeZAVbCtkh— The Palestine Chronicle (@PalestineChron) January 7, 2024 
07 ian. - Acum 7 zile07-01-2024Washington Post: SUA se tem că Netanyahu va lansa un război în Liban pentru a-și salva cariera politică
Oficiali din administrația președintelui american Joe Biden sunt îngrijorați că premierul israelian Benjamin Netanyahu ar putea considera că o luptă extinsă în Liban este esențială pentru supraviețuirea sa politică, pe fondul criticilor interne privind eșecul guvernului său de a împiedica atacul Hamas din 7 octombrie, relatează Washington Post, citat de The Times of Israel.
Liderul de la Casa Albă și-a trimis principalii consilieri în Orientul Mijlociu cu obiectivul de a împiedica izbucnirea unui război între Israel și grupul militant libanez Hezbollah.
„Preferăm calea unei înțelegeri diplomatice convenite (…) dar ne apropiem de punctul în care clepsidra se va răsturna”, a declarat vineri ministrul israelian al apărării, Yoav Gallant, referindu-se la tensiunile cu Hezbollah.
Hezbollah, un adversar de lungă durată al SUA, vrea să evite o escaladare majoră, potrivit oficialilor americani citați sub rezerva anonimatului de Washington Post. Ei spun că liderul grupării, Hasan Nasrallah, încearcă să evite un război mai amplu în regiune.
Într-un discurs ținut vineri, Nasrallah a promis un răspuns la agresiunea israeliană, lăsând să se înțeleagă că ar putea fi deschis la negocieri privind delimitarea frontierei cu Israelul, mai notează publicația citată.
Amenințarea unui conflict mai amplu a continuat să crească sâmbătă, când Hezbollah a lansat aproximativ 40 de rachete asupra Israelului, ca răspuns la uciderea liderului de rang înalt al Hamas Saleh Arouri și al altor șase persoane într-un atac aerian într-o suburbie a Beirutului, capitala Libanului.
În ultimele săptămâni, schimburile de focuri dintre Israelul și Hezbollah de-a lungul graniței au devenit mai agresive, atrăgând reproșuri private din partea Washingtonului, au declarat oficialii americani.
Potrivit datelor serviciilor de informații ale Statelor Unite, analizate de The Post, IDF a lovit pozițiile Forțelor Armate Libaneze (LAF), finanțate și antrenate de SUA, de peste 34 de ori începând din 7 octombrie, au declarat oficiali familiarizați cu această chestiune.
Statele Unite consideră că LAF sunt principalul apărător al suveranității Libanului și o contrapondere la influența Hezbollah, susținută de Iran.
07 ian. - Acum 7 zile07-01-2024Un israelian a fost ucis într-un schimb de focuri în Cisiordania. IDF afirmă că a fost un atac terorist
Un bărbat israelian a fost ucis duminică într-un schimb de focuri pe autostrada Route 465 din Cisiordania, între așezările Eli și Ofra, relatează The Times of Israel.
Forțele de Apărare ale Israelului (IDF) au afirmat ulterior că a fost vorba despre un atac terorist.
IDF a precizat că a lansat „o vânătoare de teroriști” în urma atacului și că a instalat baraje în zonă pentru prinderea autorilor.
07 ian. - Acum 7 zile07-01-2024O polițistă israeliană a fost ucisă în Cisiordania
Shay Germay de la Poliția de Frontieră a fost ucisă în timpul unei operațiuni antiteroriste în orașul Jenin din Cisiordania, relatează The Times of Israel.
În vârstă de 19 ani, polițista avea gradul de sergent și se afla într-un vehicul lovit de o bombă pe marginea drumului în timpul raidului în care au fost uciși șase palestinieni, notează publicația citată. Trei dintre colegii săi din vehiculul Poliției de Frontieră au fost răniți.
07 ian. - Acum 7 zile07-01-2024Antony Blinken își continuă în Iordania turneul din Orientul Mijlociu și insistă asupra evitării extinderii conflictului dintre Israel și Hamas
Secretarul de stat al SUA Antony Blinken a ajuns sâmbătă seară la Amman, capitala Iordaniei, o nouă oprire în cadrul turneului său diplomatic din Orientul Mijlociu, unde se va întâlni cu regele Abdullah al II-lea și va vizita un centru al Programului alimentar mondial, după cum a precizat un oficial american citat de AFP, relatează News.ro.
„Trebuie să ne asigurăm că acest conflict nu se extinde. (…) Una dintre preocupările reale este graniţa dintre Israel şi Liban şi vrem să facem tot ce putem pentru a ne asigura că nu va exista o escaladare”, a spus Blinken sâmbătă pe aeroportul din Chania, în insula grecească Creta.
Șeful diplomației americane va ajunge apoi în Qatar, țară care a mediat acordul temporar de încetare a focului din Fâșia Gaza, la finalul lunii noiembrie. Tot duminică, Blinken va merge la Abu Dhabi, capitala Emiratelor Arabe Unite, iar luni va ajunge în Arabia Saudită și apoi în Israel.
07 ian. - Acum o saptamana07-01-2024Șase palestinieni, uciși în Jenin în urma unui atac israelian, anunță Ministerul Sănătății al Autorității Palestiniene
O lovitură aeriană israeliană a ucis șase palestinieni în orașul Jenin din Cisiordania, a declarat duminică dimineața Ministerul Sănătății al Autorității Palestiniene, citat de The Times of Israel.
Atacul a vizat o adunare din Jenin, a adăugat ministerul.
07 ian. - Acum o saptamana07-01-2024Qatarul avertizează că negocierile cu Hamas au devenit mai dificile după uciderea numărului doi din biroul politic al grupării
Premierul Qatarului, Mohammed bin Abdulrahman Al Thani, le-a spus rudelor ostaticilor israelieni că „este mai dificil să vorbeşti cu Hamas după ce s-a întâmplat la Beirut”, referindu-se la uciderea, pe 2 ianuarie, în capitala Libanului, a lui Saleh al-Arouri, șeful adjunct al biroului politic al grupării, relatează The Times of Israel și Axios, citate de News.ro.
Familiile a șase dintre ostaticii israelieni ținuți de Hamas în Fâșia Gaza au mers la Doha pentru a discuta cu ministrul de Externe Mohammed bin Abdulaziz Al-Khulaifi și cu premierul Mohammed bin Abdulrahman Al Thani, sperând într-o relansare a negocierilor pentru eliberarea prizonierilor. 
„Folosim toate canalele posibile şi colaborăm îndeaproape cu omologii noştri din SUA şi Israel (…) dar Qatar este un mediator. Acesta nu controlează Hamas”, a spus un alt oficial din Qatar, adăugând, la rândul său, că este tot mai greu ca liniile de comunicare cu Hamas să fie menținute deschise în urma „escaladării bombardamentelor în Gaza şi în alte părţi, ceea ce complică sincer negocierile pentru ostatici”.
Mai multe detalii: Negocierile cu Hamas sunt mai dificile după uciderea șefului adjunct al biroului politic al grupării, le-a transmis Qatarul rudelor ostaticilor
06 ian. - Acum o saptamana06-01-2024Armata israeliană anunță că a „încheiat dezmembrarea” militară a Hamas în nordul Fâşiei Gaza
Armata israeliană a anunţat sâmbătă seara că a „încheiat dezmembrarea structurii militare a Hamas din nordul Fâşiei Gaza” şi se concentrează acum pe dezmembrarea grupării islamiste palestiniene „în centrul şi sudul”, relatează AFP și The Times of Israel.
„Vom face acest lucru în alt fel (…) este nevoie de timp, nu există scurtături în lupta împotriva terorismului”, a declarat generalul Daniel Hagari, purtătorul de cuvânt al armatei israeliene, într-o conferinţă de presă, în timp ce războiul urmează să intre, duminică, în a patra lună.
„Am finalizat dezmembrarea cadrului militar al Hamas în partea de nord a Fâșiei și vom continua să aprofundăm această reușită, să întărim bariera și apărarea la graniță”, a precizat Hagari.
El a avertizat că, în ciuda înfrângerii Hamas în nordul Fâșiei Gaza, este posibil să existe în continuare tiruri sporadice de rachete asupra Israelului, lansate din acele zone.
Hagari a mai spus că, în prezent, armata israeliană (IDF) se concentrează pe dezmembrarea Hamas în centrul și sudul enclavei palestiniene.
„Vom face acest lucru printr-o metodă diferită, într-un mod amănunțit, pe baza lecțiilor pe care le-am învățat din luptele de până acum”, a adăugat el.
Hagari a mai susținut că taberele de refugiați din centrul Fâșiei Gaza sunt „dense și pline de teroriști”, în timp ce Khan Younis are un „oraș subteran cu tuneluri ramificate”.
06 ian. - Acum o saptamana06-01-2024Armata israeliană a distribuit noi pliante, cerându-le palestinienilor să evacueze cartierele centrale din Fâșia Gaza
Forțele de apărare israeliene (IDF) au aruncat sâmbătă noi pliante în cartierele din centrul Fâșiei Gaza, îndemnându-i pe palestinieni să se evacueze în orașul Deir al-Balah, aflat în apropiere, relatează CNN.
IDF au afirmat că locuitorii din cartierele Al-Amal, Al-Sdera, Al-Basateen, Al-Farouq și Ain Jalout se află într-o zonă de război periculoasă.
„FDI vă va informa când vă veți putea întoarce la casele voastre. Acesta este un avertisment, pentru a nu fi învinuiți” după aceea, scrie pe pliante.
Armata israeliană a distribuit frecvent pliante de avertizare pentru a le cere locuitorilor din Gaza să își părăsească cartierele. Având în vedere sistemele de comunicare deficitare din Gaza, nu este clar cât de eficientă este distribuirea acestor „fluturași”.
Oficialii Națiunilor Unite au declarat anterior că nu există niciun loc sigur pentru civili în Gaza.
Mulți locuitori strămutați au fugit deja în Deir al-Balah. În această săptămână, locuitorii din Gaza au precizat, pentru CNN, că acolo condițiile de trai sunt în cel mai bun caz primitive, în ciuda instrucțiunilor armatei israeliene, care a spus că acela este un loc mai sigur.
Familii întregi de palestinieni au campat printre dărâmăturile clădirilor distruse din centrul orașului.
Abu Adnan, un civil strămutat care trăiește acum pe străzile din Deir al-Balah, a spus că și-ar fi dorit „să fi rămas acasă și să fi fost împușcat”.
„Am încercat să mă întorc acasă de două ori, dar copiii mei m-au tras înapoi”, a spus el. „Nu există toalete, nu există mâncare, nu există apă, nu există haine. Cu toate acestea, prefer să mă întorc acasă și să mor cu demnitate decât să mor în acest fel”, a declarat bărbatul, pentru postul american de televiziune.
06 ian. - Acum o saptamana06-01-2024Armata israeliană anunță că i-a ucis pe comandanții batalionului Nuseirat al Hamas, care a comis masacrul din kibbutzul Be’eri
Armata israeliană (IDF) și agenția israeliană de securitate Shin Bet au anunțat că comandantul batalionului Nuseirat al Hamas, Ismail Siraj, și adjunctul său, Ahmed Wahaba, au fost uciși într-un atac aerian desfășurat sâmbătă seară în Fâșia Gaza, scrie The Times of Israel.
Siraj a fost anterior comandant al unei unități de forță Nukhba din cadrul Hamas și a fost, de asemenea, implicat în fabricarea de rachete, potrivit unui comunicat comun al IDF și Shin Bet.
The IDF and Shin Bet announce that the commander of Hamas’s Nuseirat battalion, Ismail Siraj and his deputy, Ahmed Wahaba, were killed in an airstrike this evening in the Gaza Strip. pic.twitter.com/qqZQKFd93U— Emanuel (Mannie) Fabian (@manniefabian) January 6, 2024 
Wahaba, adjunctul său, a fost numit în această funcție după ce fostul comandant adjunct al batalionului Nuseirat a fost ucis de către IDF în primele săptămâni ale războiului.
Batalionul Nuseirat al Hamas, care-și are sediul în centrul Fâșiei Gaza, a comis masacrul din kibbutzul Be’eri și din alte comunități israeliene aflate la graniță, pe 7 octombrie.
Armata israeliană a precizat că batalionul Nuseirat a fost implicat, de asemenea, în ultimele luni, în lansarea de drone și tiruri de rachete antitanc asupra trupelor israeliene care operează în Gaza.
06 ian. - Acum o saptamana06-01-2024Netanyahu spune că războiul din Gaza nu trebuie să se oprească până nu sunt atinse cele trei obiective 
Premierul Benjamin Netanyahu a făcut sâmbătă apel să fie lăsat „totul” deoparte pentru ca Israelul și autoritățile sale să se concentreze pe câștigarea războiului împotriva Hamas, la o zi după ce Benny Gantz, membru al cabinetului de război, l-a avertizat pe premier să aleagă între unitate și jocurile politice politice, scriu The Times of Israel și CNN.
Într-o declarație video, Netanyahu a cerut ca ofensiva militară din Fâșia Gaza să continue „până când vom atinge toate obiectivele” ei, pe care le enumeră ca fiind distrugerea Hamas, returnarea ostaticilor și asigurarea că enclava palestiniană „nu va mai fi o amenințare pentru Israel”.
„Nu acordăm imunitate Hamas nicăieri și luptăm pentru a restabili securitatea atât în sud cât și în nord”, a spus Netanyahu.
„Până atunci și pentru a face acest lucru, trebuie să lăsăm totul deoparte și să continuăm împreună până când vom obține o victorie completă”, a adăugat premierul israelian.



Urmărește-ne pe Google News










 

----------------------------------


Ultima zi cu temperaturi de primăvară. De luni intră o masă de aer polar pe teritoriul României | FOTO 
Știri România
2024-01-07T07:20:20+02:00

Tradiționalul ger al Bobotezei s-a transformat sâmbătă într-o veritabilă zi de primăvară. Bucureștenii au luat cu asalt parcurile pentru a avea parte de un soare darnic, iar cei mai curajoși au rămas la mânecă scurtă pentru o alergare pe alei



În loc de gerul Bobotezei, pe 6 ianuarie, am avut temperaturi cu 10 grade mai mult decât ar fi normal în această perioadă. Sâmbătă a fost cea mai călduroasă zi de Bobotează din ultimii ani. Au fost 14-15 grade în jurul prânzului în București. Iar oamenii au ieșit din case pentru o plimbare cu temperaturi de primăvară prin parcuri.
Parcurile au fost pline
Parcul Herăstrău a fost atracția principală pentru cei care au vrut să facă mișcare. Dar să și stea pe bănci în aer curat și liniște, dar să se și bucure de soare. „Am ieșit la o tură cu bicicleta! Profităm la maximum de vremea asta bună. Nu ne așteptam să avem soare la început de ianuarie”, spune unul dintre tinerii ieșiți la o tură, în parc.




VEZI GALERIA  FOTOPOZA 1 / 11
Conform ANM, maxima zilei de astăzi va ajunge la 14 grade Celsius, dar și o porție de scurtă durată de ploi. Dar de luni, vremea se schimbă radical. Meteorologii anunță că prima zi din săptămâna poate aduce ninsoare în București.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Aer polar pe teritoriul României
Directorul Administraţiei Naţionale de Meteorologie, Elena Mateescu, a anunțat într-o intervenție la TVR Info că săptămâna viitoare se vor înregistra temperaturi care pot ajunge până la minus 20 de grade Celsius, în condiţiile pătrunderii unei mase de aer polar pe teritoriul României.

Va fi ger. Luni, cel puţin, maximele vor fi predominant negative în aproape toată ţara, cu cele mai coborâte valori maxime, -10 în nordul Moldovei, în depresiunile din estul Transilvaniei, până la cel mult zero, un grad, local în sud-vestul Olteniei.
Elena Mateescu, ANM:




Recordul de frig: -38,5 grade Celsius
Cele mai scăzute temperaturi înregistrate în România datează de pe 25 ianuarie 1942. La ora 05.00, termometrele stației meteo de la Bod au înregistrat -38,5 grade Celsius, cea mai joasă temperatură din istoria României.
În schimb, cea mai grea iarnă care a lovit şi România, cel puţin din câte ştiu măsurătorile meteorologice, a fost în 1954. Conform Știrile Pro TV, cel mai gros strat de zăpadă din istoria măsurătorilor ANM a fost măsurat atunci, la Călărași: 173 cm, iar troienele atingând în unele zone din sud-estul țării și cinci metri.



Urmărește-ne pe Google News




----------------------------------


ANALIZĂ. „Air Schengen”, prea mic pentru a fi împărțit de PSD și PNL. Cum și-au făcut strategia de comunicare cele două partide 
Politică
2024-01-07T07:00:00+02:00

Comunicatorii social-democraților și liberalilor laudă „succesul air Schengen” și fiecare parte insistă că meritul le aparține. În timp ce PNL insistă pe activitatea lui Klaus Iohannis și a miniștrilor Predoiu (Interne) și Odobescu (Externe), PSD susține că victoria a venit după vizita lui Marcel Ciolacu în SUA, întâlnirile cu cancelarul german și negocierile purtate cu partea austriacă. Libertatea a analizat mesajele cheie din comunicarea celor două partide pe acest subiect. 



România va intra în spațiul Schengen cu granițele aeriene și maritime de la 1 martie 2024. Austria nu a fost de acord să ofere un termen pentru aderarea terestră, iar negocierile continuă. Premierul Marcel Ciolacu susține că o posibilă aderare totală se va produce în ultimele luni ale anului, sub președinția ungară a UE.
Partidele din Coaliție prezintă aderarea parțială la spațiul Schengen drept „un mare succes” sau „o victorie istorică”, dar PSD și PNL nu vorbesc pe o singură voce. Succesul este măsurat în cantități diferite de fiecare parte, iar social-democrații și liberalii au viziuni diferite despre cine trebuie lăudat: Marcel Ciolacu sau miniștrii PNL și președintele Iohannis.




În schimb, Opoziția a criticat că guvernul Ciolacu a acceptat o aderare parțială, fără să existe un termen stabilit pentru aderarea cu granițele terestre.
Daniel Zamfir, un important comunicator PSD, a atacat partenerii de guvernare de la PNL că se laudă pe tema aderării la spațiul Schengen. Reacția lui vine după interviul dat de miniștrii de Interne, Cătălin Predoiu, și Luminița Odobescu, joi seara, pentru Antena3.
„Ce au înțeles unii liberali după eșecul asurzitor din 2022 pe Schengen?! Să schimbe tactica și să se laude cu munca altora! În 10 ani de mandat ai președintelui Iohannis nu s-a mișcat nimic pe Schengen. Lobby-ul african de tip hakuna matata nu poate băga România în Schengen. În schimb, Germania, Spania, SUA, Comisia Europeană, Parlamentul European și Consiliul European – DA! Plus Ronald Lauder. Și a existat în mod cert un liant pentru toate – premierul PSD!”, este postarea publicată vineri pe contul senatorului PSD, dar concepută împreună cu strategii partidului.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


În postarea menționată sunt prezentate fotografii de la întâlnirile premierului Ciolacu cu Olaf Scholz, cancelarul Germaniei, cu președintele Consiliului European, Charles Michel, cu președinta Parlamentului European, cu Antony Blinken, secretarul de stat al SUA sau cu președinta Comisiei Europene, Ursula von der Leyen.
PSD provoacă PNL să rezolve problema cu Nehammer
Libertatea a consultat mesajele cheie concepute de strategii PSD pentru a vedea dacă se mulează pe mesajul lui Daniel Zamfir. Analiza arată că avem în față o strategie de comunicare și nu un mesaj izolat al unui senator.





Senatorul Daniel Zamfir. Foto: Hepta
Punctajul PSD a fost trimis tuturor comunicatorilor social-democrați și trebuie distribuit în mesaje publice în perioada următoare. Pasajele următoare sunt din mesajele interne ale partidului. 

„O contribuție importantă la acest rezultat a avut-o vizita premierului în Statele Unite, unde a discutat subiectul Schengen cu secretarul de stat Antony Blinken și cu fostul ambasador al SUA în Austria, Ronald Lauder, care este un bun prieten al premierului austriac. Inclusiv ministrul de externe, Luminița Odobescu, care a fost desemnată de PNL în Guvern, a admis că americanii au avut o contribuție importantă pentru acest pas decisiv făcut de România.”
„Este adevărat că nu s-ar fi ajuns la acest rezultat dacă președintele PSD nu ar fi obținut susținerea unanimă a social-democraților europeni. Toate statele membre UE, conduse de partide social-democrate, au susținut candidatura României, în frunte cu Spania și Germania”.








Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Un fragment care nu se regăsește în postarea lui Cătălin Zamfir, dar care va fi lansat de alți comunicatori reprezintă o provocare lansată de PSD pentru președintele Iohannis și PNL. Frazele fac parte din documentul consultat de Libertatea.

PNL și președintele Iohannis vor da testul suprem la Congresul PPE de la București din martie 2024, unde va veni și premierul austriac, Karl Nehammer. Poate până atunci îl convinge pe Nehammer să anunțe admiterea României în Schengen și cu frontierele terestre. Ne dorim ca PNL să treacă acest test important pentru România!





Social-democrații susțin că premierul Ciolacu „nu și-a arogat niciodată merite exclusive pentru această reușită”, afirmând de fiecare dată „că este o victorie a României”. 
Comunicatorii sunt instruiți să citească postarea senatorului Daniel Zamfir dacă au nevoie de mai multe informații, potrivit informațiilor obținute de Libertatea. 
PNL: Meritul aparține Ministerului de Interne și Externe
Libertatea a consultat și mesajele cheie ale PNL pentru a vedea cum vor să reflecte comunicatorii liberali aderarea parțială la spațiul Schengen.Diferența de abordare este evidentă: numele premierului Marcel Ciolacu nu există. 





Pe latură tehnică, meritul aparține ministerului Afacerilor Interne și ministerului Justiției, care au lucrat pentru satisfacerea celor mai înalte exigențe ale echipelor internaționale de evaluare a aplicării criteriilor Schengen”, se arată în punctajul primit de comunicatorii PNL.
„Pe plan extern, eforturile au fost depuse de ministerul Afacerilor Externe care a făcut presiuni diplomatice prin canale specifice și de președintele Klaus Iohannis, care a abordat subiectul în toate întâlnirile bilaterale avute cu partenerii europeni.”








Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Liberalii sunt învățați să transmită că „admiterea în spațiul Schengen cu frontierele aeriene și maritime este un mare pas înainte și o reușită pentru România, cel mai important obiectiv național după accederea în UE și NATO”.
Meritele miniștrilor PNL sunt menționate de mai multe ori. „Miniștrii PNL implicați au arătat că știu ce au de făcut și că pot obține rezultate”, se arată în documentul de partid consultat de Libertatea. 
Nu este menționat vreodată numele premierului Marcel Ciolacu sau vreun merit al acestuia în negocierile pentru aderarea la spațiul Schengen. De cele mai multe ori, apare generic, termenul de guvern.




Miniștrii Cătălin Predoiu și Luminița Odobescu au declarat, joi seara, într-un interviu pentru Antena 3 că România este membră a spațiului Schengen.
Unele mesaje cheie ale PNL se regăsesc și în postarea lui Nicolae Ciucă din 30 decembrie 2023. 
Fostul premier nu îl menționează nici el direct pe Marcel Ciolacu cu un rol decisiv în aderarea la spațiul Schengen, ci apare tot termenul generic de guvern. În schimb, președintele Klaus Iohannis e menționat explicit.„Nimic nu ar fi fost posibil fără eforturile conjugate ale tuturor celor implicați în acest proiect de țară. Mulțumesc președintelui Klaus Iohannis pentru implicare, reprezentanților ministerelor Afacerilor Interne și Justiției, cât și Guvernului României în ansamblu pentru toate eforturile depuse în satisfacerea celor mai exigente criterii tehnice ale acestui dosar. De asemenea, adresez mulțumiri Ministerului Afacerilor Externe, Reprezentanței Permanente a României pe lângă Uniunea Europeană precum și ambasadei române de la Viena pentru negocierile pe canale diplomatice”, a transmis președintele PNL la finele lui 2023.
Foto: Inquam Photos / Octav Ganea



Urmărește-ne pe Google News




----------------------------------


SUA se confruntă cu un deficit de aprovizionare cu rachete pentru sistemele Patriot din Ucraina, scrie presa americană 
Știri Externe
2024-01-06T22:55:25+02:00

Oficialii de la Casa Albă și de la Pentagon au avertizat că SUA nu vor mai putea în curând să asigure aprovizionarea cu rachete interceptoare pentru bateriile sistemelor de apărare antiaeriană Patriot din Ucraina, relatează sâmbătă, 6 ianuarie, publicația americană The New York Times (NYT), potrivit The Kyiv Independent.



Sistemele Patriot s-au dovedit cruciale pentru apărarea antiaeriană a Ucrainei în respingerea atacurilor aeriene rusești asupra întregii țări.
O rachetă interceptoare Patriot poate costa între 2 și 4 milioane de dolari, notează NYT.
După ce Rusia și-a declanșat, în februarie 2022, invazia pe scară largă, Moscova a lansat peste 3.800 de drone kamikaze și 7.400 de rachete asupra teritoriului Ucrainei, care au ucis și rănit numeroși civili, avariind, în același timp, și infrastructura civilă critică a Ucrainei.




Din gama de arme de apărare antiaeriană pe care le deține în prezent Ucraina, doar sistemele Patriot sunt concepute pentru a contracara rachetele balistice. După ce au ajuns în Ucraina, aceste sisteme americane au remodelat bătălia pentru controlul cerului, notează NYT.
Forțele ucrainene au doborât un număr record de rachete balistice Kh-47M2 Kinjal („Pumnal”) pe care Rusia le-a lansat asupra Ucrainei pe 2 ianuarie, a anunțat anterior șeful armatei ucrainene, generalul Valeri Zalujnîi. Forțele aeriene au precizat că au interceptat toate cele zece rachete Kinjal lansate de Rusia pe 2 ianuarie, folosind sistemele de apărare antiaeriană Patriot.




Dacă aceste rachete rusești și-ar fi atins țintele, consecințele ar fi fost catastrofale, a scris Zalujnîi, într-un mesaj publicat pe rețeaua de socializare X.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Pe 31 decembrie, forțele aeriene ucrainene au anunțat că, de pe 4 mai și până la finalul anului, au doborât 15 rachete Kinjal.
Foto: Profimedia Images
Urmărește pe Libertatea LIVETEXT cu cele mai noi informații despre războiul dintre Ucraina și Rusia



Urmărește-ne pe Google News




----------------------------------


LIVETEXT Război în Ucraina, ziua 682 | Rușii au atacat masiv, cu rachete, regiunea Donețk. Avioanele daneze F-16 vor ajunge în Ucraina cu 6 luni întârziere 
Știri Externe
2024-01-06T22:54:00+02:00

În discursul său către națiune, președintele ucrainean Volodimir Zelenski a afirmat că prioritatea este să asigure tot ceea ce este necesar pentru protecția Ucrainei și să reziste în acest an, „un an decisiv”, notează Ukrainska Pravda.



06 ian. - Acum o saptamana06-01-2024NYT: SUA riscă să nu mai poată aproviziona Ucraina cu rachete pentru sistemele Patriot
Oficialii de la Casa Albă și de la Pentagon au avertizat că SUA nu vor mai putea în curând să asigure aprovizionarea cu rachete interceptoare pentru bateriile sistemelor de apărare antiaeriană Patriot din Ucraina, relatează sâmbătă publicația americană The New York Times (NYT), potrivit The Kyiv Independent.
Din gama de arme de apărare antiaeriană pe care le deține în prezent Ucraina, doar sistemele Patriot sunt concepute pentru a contracara rachetele balistice. După ce au ajuns în Ucraina, aceste sisteme americane au remodelat bătălia pentru controlul cerului, notează NYT.




Mai multe detalii: SUA se confruntă cu un deficit de aprovizionare cu rachete pentru sistemele Patriot din Ucraina, scrie presa americană
06 ian. - Acum o saptamana06-01-2024Ucraina a prezentat dovezi că Rusia a atacat Harkov cu o rachetă nord-coreeană
Procuratura din regiunea mord-estică Harkov a prezentat sâmbătă ceea ce consideră că ar putea fi noi dovezi că Rusia a utilizat în recentele sale atacuri asupra Ucrainei rachete furnizate de Coreea de Nord, prezentând fragmentele unei rachete, scrie Agerpres citând Reuters şi Liga.




Un consilier de rang înalt al preşedintelui Volodimir Zelenski a declarat vineri că Rusia a lovit Ucraina săptămâna aceasta cu rachete furnizate de Coreea de Nord pentru prima dată de la începutul invaziei sale în februarie 2022.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Russian „military correspondents” claim this is evidence of the North Korean missile being used in Russian attacks on Kharkiv on January 2nd.The best possible response to this is giving Ukraine long-range ATACMS and Taurus missiles. https://t.co/AfuLOs1FjF pic.twitter.com/WT94JmR1NC— Anton Gerashchenko (@Gerashchenko_en) January 5, 2024 
Dmitri Ciubenko, un purtător de cuvânt al procuraturii din Harkov, a spus că racheta, una dintre celelalte câteva care au lovit oraşul Harkov pe 2 ianuarie, este diferită atât ca aspect, cât şi din punct de vedere tehnic de modelele ruseşti.




„Metoda de producţie nu este foarte modernă. Sunt unele devieri de la rachetele standard Iskander, pe care le-am văzut anterior în timpul loviturilor de la Harkov. Această rachetă este similară cu una dintre rachetele nord-coreene”, a declarat Ciubenko presei în timp ce arăta jurnaliştilor fragmente ale acesteia.
Foto: Profimedia Images




El a spus că racheta are un diametru puţin mai mare decât racheta rusească Iskander, în timp ce duza, bobinele interne şi părţile din spate sunt, de asemenea, diferite.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„De aceea ne înclinăm spre versiunea că aceasta ar putea fi o rachetă care a fost furnizată de Coreea de Nord”, a afirmat oficialul ucrainean, care s-a eschivat să dea numele exact al acestui model de rachetă.
Rusia a atacat oraşul Harkov – centrul administrativ al regiunii cu acelaşi nume -cu mai multe rachete în această săptămână, ucigând două persoane şi rănind peste 60 într-unul dintre cele mai masive atacuri cu rachete şi drone de la începutul războiului pe scară largă în februarie 2022.




06 ian. - Acum o saptamana06-01-2024Un atac cu rachete rusești a ucis 11 persoane la Pokrovsk, în Donețk, anunță guvernatorul regional
Un atac cu rachete rusești a ucis 11 persoane sâmbătă, în orașul Pokrovsk și în jurul acestuia din estul Ucrainei, a anunțat guvernatorul părții controlate de Ucraina din regiunea Donețk, Vadim Filashkin, relatează Reuters, The Kyiv Independent și Ukrainska Pravda.
„Unsprezece morți, inclusiv cinci copii – acestea sunt consecințele deocamdată ale bombardamentelor asupra districtului Pokrovsk”, a scris Vadim Filashkin, într-un mesaj publicat pe aplicația de mesagerie Telegram.




Mai multe detalii: 11 morți, inclusiv 5 copii, după ce rușii au atacat cu rachete orașul Pokrovsk din regiunea Donețk | VIDEO



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”



06 ian. - Acum o saptamana06-01-2024Germania reia dezbaterea privind livrarea de rachete Taurus către Kiev
Dezbaterea privind livrarea de rachete de croazieră Taurus către Kiev se intensifică în Germania, mai mulţi politicieni cerându-i cancelarului Olaf Scholz să-şi dea acordul, pe fondul ultimelor atacuri aeriene ruseşti masive asupra teritoriului ucrainean, informează sâmbătă agențiile AFP şi DPA, preluate de Agerpres.




„Livrarea de rachete Taurus către Ucraina ar fi trebuit să aibă loc cu mult timp în urmă”, a declarat sâmbătă Sara Nanni, o purtătoare de cuvânt a grupului Verzilor din parlament, un partid membru al coaliţiei guvernamentale a social-democratului Olaf Scholz.
„Cea mai eficientă protecţie împotriva atacurilor aeriene ruseşti constă în a atinge ţinte situate pe teritoriul rus şi în teritoriile ocupate din estul Ucrainei, de unde Rusia îşi lansează atacurile”, a declarat ea într-un interviu acordat cotidianului Rheinische Post.




Cu toate acestea, Ucraina nu dispune de astfel de mijloace până acum, în condiţiile în care Berlinul refuză să livreze aceste rachete pe care Kievul le cere de luni de zile, potrivit acesteia.
Promisiunea de a ajuta Ucraina atât timp cât este necesar „pare cinică când Europa” oferă „cu siguranţă suficient pentru ca ea să nu piardă, dar nu suficient pentru a-şi elibera întregul teritoriu”, a declarat pentru acelaşi publicaţie deputata Marie-Agnes Strack-Zimmermann, membră a Partidului Liber-Democrat (FDP), formaţiune din coaliţia guvernamentală şi care cere de câteva luni ca rachete Taurus să fie trimise în Ucraina.
Apelurile în acest sens s-au intensificat în ultimele zile în Germania din partea membrilor acestor două partide, dar şi din partea opoziţiei conservatoare, în condiţiile în care Moscova şi-a intensificat bombardamentele asupra mai multor oraşe ucrainene, inclusiv capitala Kiev.
Guvernul cancelarului Scholz a fost până în prezent reticent să trimită Ucrainei rachete Taurus, unul dintre motive fiind că aceste rachete care au rază de acţiune de peste 500 de kilometri i-ar permite Kievului să atace teritoriul Rusiei.
Miercuri, purtătorul său de cuvânt, Steffen Hebestreit, a afirmat că poziţia guvernului nu s-a schimbat.
06 ian. - Acum o saptamana06-01-2024Avioanele F-16 donate de către Danemarca vor ajunge în Ucraina în al doilea trimestru al acestui an
Donaţia de avioane de luptă americane F-16 pe care Danemarca urmează să o livreze Ucrainei, extrem de aşteptată de Kiev, ar trebui să aibă loc în al doilea trimestru al anului 2024, odată ce pregătirea piloţilor va fi încheiată, a anunţat sâmbătă Copenhaga, potrivit AFP.
„Conform calendarului actual, donaţia ar trebui să fie livrată în al doilea trimestru al anului 2024”, a indicat Ministerul danez al Apărării într-un comunicat de presă, în timp ce piloţii ucraineni sunt în prezent antrenaţi pe teritoriul danez.
„Este vorba în special de finalizarea pregătirii personalului ucrainean care va exploata avioanele după această donaţie”, mai scrie în comunicat.
Danemarca, care îşi înlocuieşte avioanele F-16 cu mai modernele aparate F-35, a promis Ucrainei 19 avioane. Olanda, care participă de asemenea la pregătirea piloţilor ucraineni, urmează să doneze 42 de aparate de acest tip, dar nu şi-a făcut public calendarul, notează Agerpres.
În mesajul său de Anul Nou, preşedintele Ucrainei, Volodimir Zelenski, a asigurat că piloţii din ţara sa stăpânesc deja aceste aparate, pe care se aşteaptă să le vadă zburând pe cerul ucrainean în acest an. 
„Calendarul de pregătire depinde de o serie de factori, cum ar fi condiţiile materiale şi meteorologice”, a avertizat ministerul danez.
La mijlocul lunii august, Danemarca s-a angajat să furnizeze Ucrainei cele 19 avioane F-16, iar primul lot de șase avioane ar fi urmat să fie livrat până la sfârșitul anului 2023, iar restul până în 2025.
06 ian. - Acum o saptamana06-01-2024Rusia afirmă că a doborât patru rachete ucrainene care zburau deasupra peninsulei anexate Crimeea
Rusia a anunțat sâmbătă că forțele sale au doborât în cursul nopţii patru rachete ucrainene deasupra peninsulei Crimeea, informează AFP.
„Apărarea antiaeriană a interceptat şi distrus patru rachete ucrainene deasupra peninsulei Crimeea”, a transmis Ministerul rus al Apărării.
Vineri, Moscova afirmase că a zădărnicit un nou atac ucrainean cu drone împotriva peninsulei şi că a doborât 36 de drone ucrainene, notează news.ro.
Atacurile s-au înmulţit de ambele părţi în ultimele zile, în condiţiile în care conflictul durează de aproape doi ani.
Crimeea, anexată de Rusia în 2014, este o regiune-cheie pentru logistica forţelor ruse care ocupă o parte din sudul Ucrainei. Acest teritoriu este vizat în mod regulat de rachete şi drone ucrainene.
06 ian. - Acum o saptamana06-01-2024Rusia intenționează să producă peste 32.000 de drone anual, până în 2030
Rusia intenționează să producă peste 32.000 de drone în fiecare an până în 2030 și ca producătorii interni să reprezinte 70% din piață, a afirmat sâmbătă prim-vicepremierul Andrei Belousov, citat de agenția rusă oficială de presă TASS, potrivit Reuters.
Dronele au fost utilizate pe scară largă de Moscova și Kiev din februarie 2022, când a început invazia Rusiei în Ucraina, iar ambele părți își măresc puternic producția militară pe măsură ce războiul se prelungește.
„Volumul anual de producție de vehicule aeriene fără pilot (UAV) – cu excepția UAV-urilor educaționale – este planificat la 32.500 de unități”, a declarat Belousov, pentru TASS. „Acest lucru este de aproape trei ori mai mare decât volumul actual de producție”, a precizat oficialul guvernamental rus.
Mai multe detalii: Rusia vrea să producă peste 32.000 de drone anual, până în 2030, de trei ori mai mult decât în prezent

06 ian. - Acum o saptamana06-01-2024Ministerul britanic al Apărării: Rusia va ajunge să piardă 500.000 de militari până la sfârșitul anului în Ucraina
Armata rusă este pe cale să piardă 500.000 de oameni în cursul acestui an, potrivit Ministerului britanic al Apărării.
Potrivit sursei citate, Rusia a înregistrat o medie de 300 de pierderi militare în fiecare zi pe parcursul anului 2023.
„Numărul mediu zilnic al victimelor rusești în Ucraina a crescut cu aproape 300 în cursul anului 2023. Dacă cifrele vor continua în ritmul actual pe parcursul anului 2024, Rusia va pierde peste jumătate de milion de personal în Ucraina”.
The average daily number of Russian casualties in Ukraine has risen by almost 300 during the course of 2023. If the numbers continue at the current rate over the next year, Russia will have lost over half a million personnel in Ukraine. 🇺🇦 #StandWithUkraine 🇺🇦 pic.twitter.com/m4SV6XMRMS— Ministry of Defence 🇬🇧 (@DefenceHQ) January 6, 2024 
06 ian. - Acum o saptamana06-01-2024Aviaţia ucraineană a distrus un centru de comandă al ruşilor de la baza aeriană din Crimeea
Forțele aeriene ucrainene au efectuat cu succes un atac împotriva bazei aeriene Saki din Crimeea, a declarat sâmbătă comandantul Forțelor Aeriene, generalul Mikola Oleshchuk, citat de The Kyiv Independent.
Lovitura a reușit să doboare cu succes un centru de comandă rusesc, a precizat Oleshchuk. „Toate țintele au fost distruse!”, a scris el pe canalul său Telegram.
„Le mulțumesc din nou piloților noștri pentru munca excelentă!”.
Forțele ucrainene și-au intensificat recent atacurile în speranța de a perturba logistica militară și de a slăbi apărarea Rusiei.
Presa locală a raportat explozii în peninsula ocupată în noaptea de 5-6 ianuarie. Locuitorii au declarat că au auzit până la 10 explozii în apropierea orașului Evpatoriia. De asemenea, autoritățile din Crimeea ar fi închis traficul pe Podul Kerci.
Ministerul rus al Apărării a afirmat că forțele sale au interceptat patru rachete ghidate ucrainene care zburau deasupra Crimeei.
Baza aeriană Saky este adiacentă orașului Novofedorivka, la doar aproximativ 20 de kilometri sud-est de Evpatoriia.
Anterior, forțele armate ucrainene au raportat un atac reușit împotriva unui post de comandă rusesc din apropierea Sevastopolului și a unor depozite de muniții din apropierea satului Pervomaiske, la 4 ianuarie.
06 ian. - Acum o saptamana06-01-2024Un oficial de la Casa Albă avertizează asupra unei situații „dezastruoase” privind ajutorul pentru Ucraina
Principalul responsabil cu bugetul al președintelui Joe Biden a subliniat că nu există nicio altă cale de a ajuta Ucraina în afară de aprobarea de către Congres a unor fonduri suplimentare, în condițiile în care negocierile dintre legislatorii americani sunt în continuare blocate, relatează The Guardian.
Shalanda Young, directorul Biroului de Management și Buget, a declarat că, deși Pentagonul are o anumită autoritate limitată pentru a ajuta Kievul, fără noi fonduri din partea Capitoliului, „asta nu va face ca tranșe mari de echipamente să ajungă în Ucraina”.
Young a detaliat, de asemenea, impactul pe care lipsa unui ajutor suplimentar din partea SUA l-ar avea asupra Ucrainei, în afară de capacitățile sale militare, cum ar fi faptul că Kievul ar putea să își plătească funcționarii publici pentru a se asigura că guvernul său poate continua să funcționeze în mijlocul barajului Rusiei.
„Da, Kievul ar putea obţine puțin timp de la alți donatori pentru a se asigura că își poate menține poziţia în război, că își poate păstra serviciul civil, dar ce se întâmplă în [Uniunea Europeană], în ţări din NATO, dacă SUA își retrag sprijinul? Sunt foarte îngrijorat de faptul că nu doar resursele Statelor Unite sunt necesare pentru ca Kievul să îl oprească pe Putin. Ce mesaj trimite acest lucru către restul lumii? Și care vor fi deciziile lor dacă vor vedea că Statele Unite nu fac un pas în față?”.
Young a adăugat că situația este „gravă” și „cu siguranță, am depășit nivelul meu de confort” în timpul care a trecut de când Congresul a dat undă verde la noi fonduri pentru Ucraina.
06 ian. - Acum o saptamana06-01-2024Rusia a pierdut 800 de soldaţi în ultimele 24 de ore
Statul Major General al Forțelor Armate ale Ucrainei anunţă că Rusia a pierdut 800 de soldaţi în ultimele 24 de ore. Astfel, bilanţul total al militarilor pierduţi de Rusia în Ucraina de la începutul războiului a ajuns la 363.870, relatează The Kyiv Independent.
Potrivit sursei citate, Rusia a pierdut, de asemenea, 6.018 tancuri, 11.158 de vehicule de luptă blindate, 11.478 de vehicule și rezervoare de combustibil, 8.617 sisteme de artilerie, 950 de sisteme de rachete cu lansare multiplă, 633 de sisteme de apărare aeriană, 329 de avioane, 324 de elicoptere, 6.787 de drone, 23 de nave și ambarcațiuni și un submarin.
05 ian. - Acum o saptamana05-01-2024Zelenski: „A rezista acest an înseamnă a rezista întregul război. În această iarnă, ca și în ultima, teroarea rusă n-a câștigat nimic”
„Prioritatea principală a statului nostru este să furnizăm tot ceea ce este necesar pentru apărarea Ucrainei și pentru acțiunile noastre active. Muniție. Drone. Echipament. Personal. A rezista acest an înseamnă a rezista tot acest război. În multe privințe, acest an este decisiv”, a spus liderul de la Kiev.
El a menționat că acum au loc lupte intense în Avdiivka și în partea de sud a frontului și că „autoritățile ucrainene lucrează cu toți partenerii pentru a se asigura că Ucraina primește o cantitate suficientă de pachete de apărare” în această lună.
„În iarna aceasta, ca și ultima, teroarea rusă nu a putut câștiga în nimic”, a adăugat Zelenski.
05 ian. - Acum o saptamana05-01-2024Kommersant: Informațiile despre moartea generalui Valeri Gherasimov, șefului Statului Major rus, sunt false
Informația conform căreia, în urma atacului forțelor armate ucrainene asupra Sevastopolului și Crimeei din 4 ianuarie, șeful Marelui Stat Major rus Valeri Gherasimov a fost ucis este falsă, scrie Kommersant, care citează canalul Telegram „War on Fake”, apropiat de Ministerul Apărării de la Moscova.
Zvonuri despre moartea lui Gherasimov au apărut în presa ucraineană și poloneză, precum și pe o serie de canale de Telegram.
#RUMINT Yesterday was also C GUR Budanovs birthday 👊 pic.twitter.com/FJlGhf2zMd— Harri Ohra-aho (@Ohra_aho) January 5, 2024 
„Creatorii acestei ultime ficțiuni nu au putut oferi nicio dovadă. Nicio fotografie sau videoclip nu este atașată postării”, se spune în mesajul „War on Fake”.
05 ian. - Acum o saptamana05-01-2024Rușii au atacat orașul Nikopol, o dronă de atac a lovit o clădire de locuințe, anunță ucrainenii
Rușii au atacat orașul Nikopol, regiunea Dnipropetrovsk, cu drone kamikaze Shahed-136. Unul dintre UAV-urile a lovit o clădire rezidențială privată, provocând un incendiu, transmite Serviciul de Stat de Urgență din Ucraina, citat de Obozrevatel.
Salvatorii au precizat că o clădire cu două etaje a fost distrusă, iar focul a cuprins o suprafață de 80 de metri pătrați. Incendiul a fost stins. Nicio persoană nu a fost rănită.

05 ian. - Acum o saptamana05-01-2024Ramzan Kadîrov a propus SUA să ridice sancțiunile împotriva membrilor familiei sale în schimbul a 20 de prizonieri ucraineni
Șeful Ceceniei, Ramzan Kadîrov, a propus ca Statele Unite să ridice sancțiunile împotriva rudelor sale în schimbul transferului a 20 de prizonieri ucraineni. El a predat lista prizonierilor fostului ofițer american de informații Scott Ritter, care a sosit la Groznîi, relatează RIA Novosti.
„Avem o ofertă interesantă pentru oaspetele nostru. Avem prizonieri pe care i-am luat în Donețk și Luhansk. Am predat deja lista. Dacă vor ridica sancțiunile împotriva mamei și fiicelor mele, dacă-mi vor elibera caii și dacă vor mai elimina din sancțiunile împotriva mea, atunci vom renunța la acești oameni”, a spus Kadîrov.
Comandantul cecen a precizat că prizonierii au fost tratați bine și că membrii familiei sale „nu au nicio vină, nu au participat niciodată la decizii politice”.
Anterior, Kadîrov a scris, pe canalul său de Telegram, că o delegație condusă de fostul ofițer american de informații Scott Ritter a sosit la Groznîi. El a vizitat Universitatea Rusă a Forțelor Speciale și s-a întâlnit cu președintele parlamentului cecen.



Urmărește-ne pe Google News










 

----------------------------------


Șoferul de 18 ani care și-a plimbat un prieten pe capotă, în Târgu Jiu, a rămas fără permisul pe care abia îl luase 
Știri România
2024-01-06T22:44:35+02:00

Un tânăr şofer din Gorj care abia a obţinut permisul de conducere a fost amendat şi are dreptul de a conduce suspendat, după ce şi-a plimbat un prieten pe capota maşinii, pe străzile din Târgu Jiu, scrie News.ro.



Poliţiştii l-au căutat şi identificat, după ce imagini cu faptele teribiliste au fost postate pe TikTok.
Poliţia judeţeană Gorj a anunțat, sâmbătă după amiază, că poliţiştii s-au autosesizat, după ce în spaţiul public au apărut imagini în care se vede cum un tânăr se află pe capota unui autoturism care circulă, probabil, pe străzile din Târgu Jiu. Verificările au arătat că imaginile au fost filmate pe străzile oraşului gorjean, după care au fost postate de TikTok.





„Ca urmare a cercetărilor efectuate de poliţişti în vederea găsirii conducătorului auto, acesta a fost identificat în persoana unui tânăr de 18 de ani, din localitatea Bolboşi, judeţul Gorj. Bărbatul a fost sancţionat contravenţional de către poliţişti cu amendă în valoare de 990 de lei, pentru nerespectarea legalităţii transportului de persoane”, informează Poliţia judeţeană.




În plus, tânărul a rămas fără dreptul de a conduce, permisul său de conducere fiind reţinut pentru o perioadă de 30 de zile.



                            Urmărește-ne pe Google News




----------------------------------


Un pistol, 20 de cartușe și bijuterii, furate dintr-o casă din Ilfov. Poliția îi caută pe hoți 
Știri România
2024-01-06T22:43:35+02:00

Un bărbat care locuiește în orașul Voluntari din judeţul Ilfov a reclamat la poliţie, sâmbătă seară, că persoane necunoscute i-au furat din locuință un pistol letal, peste 20 de cartuşe şi mai multe bijuterii, scrie news.ro. Poliţia a anunțat că a deschis o anchetă pentru identificarea făptașilor.



„La ora 19:47, Inspectoratul de Poliţie al Judeţului Ilfov a fost sesizat de către un bărbat cu privire la faptul că persoane necunoscute i-au sustras, din locuinţa situată în oraşul Voluntari, mai multe bijuterii, un pistol letal şi 24 de cartuşe”, au precizat reprezentanții Inspectoratului de Poliţie Judeţean (IPJ) Ilfov.
La faţa locului se află poliţiştii din Voluntari, cei ai Serviciului de Investigaţii Criminale Ilfov şi ai Serviciului Arme, Explozivi şi Substanţe Periculoase.




Aceștia efectuează „activităţile specifice, în vederea stabilirii situaţiei de fapt şi de drept şi luarea măsurilor legale care se impun”, a mai transmis IPJ Ilfov.
Fotografie ilustrativă / Sursa: 123rf.com



Urmărește-ne pe Google News




----------------------------------


CTP, despre încercarea lui Trump de a fi din nou președintele SUA: „Va aduce americanilor Răzbunarea, Puterea și Dictatura” 
Știri Externe
2024-01-06T22:25:52+02:00

Cu o zi înainte de împlinirea a trei ani de la asaltul din 6 ianuarie 2021 asupra Capitoliului SUA, Joe Biden a ținut primul său discurs de campanie din 2024, în care l-a descris pe Donald Trump, care are șanse mari să fie candidatul republican la prezidențialele din acest an, ca fiind o amenințare fundamentală la adresa democrației. Cristian Tudor Popescu a comentat discursul președintelui american și l-a criticat dur pe Donald Trump.



„Cine suntem noi?” La 3 ani de la atacarea inimii democrației americane, Capitoliul, de către capetele de bizon încinse de Trump să dea pur și simplu o lovitură de stat, anulând rezultatul alegerilor pierdute de Führerul lor, asalt în care au murit 7 oameni iar congresmani democrați, în frunte cu Nancy Pelosi, plus vicepreședintele republican „trădător” Mike Pence abia au scăpat de linșaj, majoritatea americanilor par să fi uitat aceste orori.
Președintele Biden face un apel la memorie și viitor: „Gloata lui Trump n-a protestat pașnic. A fost un asalt violent. Erau insurecționiști, nu patrioți, cum îi numește Trump, care vrea să-i grațieze îndată ce ar ajunge președinte. Nu erau acolo ca să susțină Constituția. Erau acolo ca să distrugă Constituția. Încercând să rescrie faptele din 6 ianuarie, Trump încearcă să fure istoria așa cum a încercat să fure alegerile, după ce toate instituțiile juridice din SUA la care a apelat nu i-au dat câștig de cauză”.




„Campania lui Trump este despre el, nu despre America sau despre voi. Campania lui Trump e obsedată de trecut. Dar asaltul lui Trump asupra democrației nu e doar parte a trecutului său. Este ceea ce el promite pentru viitor”.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


„Cuvintele lui sunt «Răzbunare», «Putere» și «Dictatură». Adversarii săi politici sunt «vermină». În acest limbaj de Germanie nazistă, el vorbește de otrăvirea sângelui american. Ca să fie foarte clar: în alegerile care urmează, democrația este pe buletinul de vot. Și ceea ce a făcut din America cea mai mare națiune din istoria lumii: libertatea. Amenințarea lui Trump din 2020 este acum și mai gravă”.





Asta spune Joseph Biden. Mai rămâne de spus că nu e vorba de situația economică: Bidenomics a înmulțit considerabil locurile de muncă în SUA și a dus la scăderea inflației. Nu e vorba nici de vârstă, cum se încăpățânează atâția să zică: Biden este cât se poate de coerent și competent în tot ce spune și întreprinde, atât în politica internă, cât și în durele probleme externe Ucraina și Israel. Și are nici 4 ani mai mult decât Trump.




Este vorba de faptul că tot ce face Biden stă sub semnul Democrației, „cauză sacră”, ce trebuie apărată în America și în întreaga lume, iar Trump spune limpede că, reales președinte, va aduce americanilor Răzbunarea, Puterea și Dictatura.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Adică, așa cum își încheie cuvântul președintele Biden: „Știm cu toții cine este Donald Trump. Întrebarea la care trebuie să răspundem este: Cine suntem noi?”.



Urmărește-ne pe Google News




----------------------------------


Zeci de mii de soldați ceceni aliniați în onoarea fostului pușcaș marin Scott Ritter: „Sunteți eroii de la Mariupol, știu că o să câștigați!” | VIDEO 
Știri Externe
2024-01-06T22:07:45+02:00

Ramzan Kadîrov a adunat zeci de mii de soldați ceceni în capitala Groznîi, în onoarea unui fost pușcaș marin american, care lucrează acum pentru propaganda rusă. Kadîrov a vorbit despre întâlnirea cu Scott Ritter și a publicat imagini ireale cu trupele sale.



„Astăzi l-am invitat pe expertul militar american, fostul ofițer de informații din Corpul Pușcașilor Marini Scott Ritter, care a fost deja în Republica Cecenă, înainte, să vadă instruirea ofițerilor de aplicare a legii din Republica Cecenă. Peste 25.000 de soldați antrenați tactic, în echipament complet, s-au adunat în piață, au fost expuse sute de vehicule de luptă și arme occidentale capturate”, a scris Kadîrov pe contul de Telegram.
Șeful Ceceniei a spus că l-a invitat pe Ritter pentru „a transmite Statelor Unite și întregului Occident intențiile și planurile noastre serioase, pentru a arăta lumii că nu ne vom retrage și nu le vom permite să încalce interesele Rusiei și ale cetățenilor săi”.




Ritter, care are 62 de ani și susține discursul Kremlinului, a avut un discurs halucinant în fața soldaților și a lui Kadîrov, care el însuși a subliniat că americanul, „în discursul său, a remarcat pe bună dreptate atitudinea nejustificat de negativă a Occidentului față de Republica Cecenă și reprezentanții acesteia. Având o experiență de marină, a remarcat nivelul ridicat de pregătire al soldaților noștri, care s-au remarcat în timpul eliberării zonelor populate din Donbass”.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”





„E a doua oară când vin în Cecenia. Prima oară când am venit, oamenii m-au întrebat: «De ce vrei să vizitezi Cecenia?». Le-am spus că trebuie. «Trebuie să vizitez Cecenia!» De ce? Pentru că în America și Europa oamenii știu doar că în Cecenia oamenii sunt înfricoșători. Înfricoșător nu e bine, e rău. Nu e adevărat că cecenii sunt înfricoșători. În călătoria mea, i-am văzut pe oamenii din Cecenia, sunt cei mai buni! Oameni care vor să trăiască în pace. Oameni care vor prietenie cu toată lumea. Sunteți soldați înfricoșători. Eu știu. Vă știu istoria. Știu că sunteți eroii de la Mariupol. Știu că sunteți eroii de la Lugansk, de la Donețk, de la Herson, de la Zaporojie. Știu! Știu și că sunteți bărbați adevărați. Oameni care vor o familie, copii, viață. Vreau să lucrez pentru prietenia dintre Cecenia și America. America nu e un loc rău, americanii sunt oameni ca voi. Oameni buni. Statul e ceva diferit, aia e politică. Eu sunt soldat, ca voi, și cred că o să câștigați”, a spus Ritter într-o rusă stricată, așa cum au remarcat mulți dintre cei care au urmărit imaginile cu discursul său din cea mai mare piață din Groznîi.







Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Ritter a fost condamnat în 2011 pentru că a încercat să seducă un minor, după ce și cu zece ani mai devreme fusese arestat și acuzat de același lucru. După ce a fost încarcerat conform sentinței din 2011, când a primit o pedeapsă de la un an și jumătate la cinci ani și jumătate de închisoare, ela fost eliberat condiționat în septembrie 2014.
Ritter este un colaborator la instituțiile media deținute de guvernul rus RT și Sputnik . El a comparat Ucraina cu un „câine turbat” care trebuia împușcat. În calitate de „expert militar”, el comentează în mod activ orice știre dintr-o poziție pro-Kremlin, iar mass-media controlată de stat reproduce apoi aceste declarații cu titluri precum „Forțele armate ale Ucrainei au suferit o înfrângere strategică”, „Poate scăpa în curând de Zelenski”, etc.




În iulie 2022, Centrul ucrainean de combatere a dezinformării l-a inclus pe Ritter pe o listă a ceea ce a numit propagandiști ruși. În aprilie 2022 și aprilie 2023, Ritter a spus că Rusia câștigă războiul.
În septembrie 2023, guvernul polonez a declarat că Ritter este „un instrument convenabil în mâinile sistemului rusesc de minciuni”.



Urmărește-ne pe Google News




----------------------------------


O femeie de 90 de ani a fost scoasă în viață de sub dărâmături, la mai bine de cinci zile după cutremurul care a zguduit Japonia | VIDEO 
Știri Externe
2024-01-06T21:45:09+02:00

O femeie în vârstă de aproximativ 90 de ani a fost scoasă în viaţă dintr-o casă prăbuşită în vestul Japoniei, la 124 de ore după cutremurul major care a lovit regiunea și a cauzat moartea a cel puţin 126 de oameni, distrugând clădiri şi declanşând alunecări de teren, scrie news.ro preluând The Guardian.



Breaking: An elderly woman has been rescued from an collapsed house in Suzu City, 124 hours after Monday's earthquake. pic.twitter.com/eCeSBRTr8n— Jeffrey J. Hall 🇯🇵🇺🇸 (@mrjeffu) January 6, 2024 
Bătrâna, originară din oraşul Suzu, prefectura Ishikawa, a supravieţuit mai mult de cinci zile după cutremurul cu magnitudinea 7,6 produs luni.
An elderly woman has been rescued tonight, 124 hours after the earthquake occurred in Japan's Ishikawa Prefecture on Monday. She was found trapped in a collapsed house in Suzu City. Her survival is a miracle. This footage is from The Chunichi Shimbun. Watch ↓. 🇯🇵 🚨 pic.twitter.com/oOUjsqVi7F— Cole Cameron (@colecameron) January 6, 2024





Imaginile apărute în mediul online îi arată pe salvatori împrejumuind cu o plasă albastră zona. Femeia nu a putut fi văzută în imaginile video suprinse.
Woman in 90s Rescued from Collapsed House in Suzu, 5 Days after Japan Noto Peninsula Earthquake (UPDATE 1) https://t.co/1kTFD0IKkE pic.twitter.com/lUU2iNatW3— The Japan News (@The_Japan_News) January 6, 2024 
În cazul unui cutremur, şansele de supravieţuire scad după primele 72 de ore.
Alte câteva cazuri dramatice de salvare au fost raportate în ultimele zile, în timp ce soldaţii, pompierii şi alte persoane s-au alăturat eforturilor de căutare a supravieţuitorilor.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Printre cei 126 de morţi se numără şi un băiat de cinci ani care se afla în convalescenţă în urma rănilor suferite după ce în timpul seismului s-a vărsat apă clocotită pe el. Starea lui s-a înrăutăţit brusc, copilul încetând din viață vineri, potrivit prefecturii Ishikawa.
Replicile cutremurului ar putea distruge şi mai multe case şi bloca drumuri esenţiale pentru livrarea ajutoarelor.
Oficialii au avertizat că drumurile deja crăpate s-ar putea prăbuşi complet. Acest risc este din ce în ce mai mare, deoarece se aşteaptă ploi şi ninsori în noptea care urmează şi duminică.




Oraşul Wajima a înregistrat cel mai mare număr de decese: 69, urmat apoi de Suzu, unde au murit 38 de oameni.
Foto: Profimedia Images



Urmărește-ne pe Google News




----------------------------------


Netanyahu: Războiul nu trebuie să se oprească până nu sunt atinse cele 3 obiective. Armata israeliană i-a ucis pe comandanții batalionului care a comis masacrul din Be’eri 
Știri Externe
2024-01-06T21:27:00+02:00

Forțele de Apărare ale Israelului (IDF) estimează că, de la începutul războiului cu Hamas, pe 7 octombrie, au ucis sau capturat între 8.000 și 9.000 de luptători ai grupării islamiste. Sâmbătă, gruparea șiită Hezbollah a lansat zeci de rachete, din Liban, spre Israel, în timp ce armata israeliană a anunțat că i-a ucis în Gaza pe comandanții batalionului Nuseirat al Hamas, care a comis masacrul din kibbutzul Be'eri. Premierul Netanyahu a insistat că războiul din enclava palestiniană nu trebuie să se oprească până când Israelul nu își va atinge cele trei obiective.



Relatarea Livetext a războiului Israel-Hamas continuă aici: Israelul anunță că a „încheiat dezmembrarea structurii militare a Hamas din nordul Fâşiei Gaza”, la trei luni de la începutul războiului
06 ian. - Acum o saptamana06-01-2024Armata israeliană anunță că a „încheiat dezmembrarea” militară a Hamas în nordul Fâşiei Gaza
Armata israeliană a anunţat sâmbătă seara că a „încheiat dezmembrarea structurii militare a Hamas din nordul Fâşiei Gaza” şi se concentrează acum pe dezmembrarea grupării islamiste palestiniene „în centrul şi sudul”, relatează AFP și The Times of Israel.




„Vom face acest lucru în alt fel (…) este nevoie de timp, nu există scurtături în lupta împotriva terorismului”, a declarat generalul Daniel Hagari, purtătorul de cuvânt al armatei israeliene, într-o conferinţă de presă, în timp ce războiul urmează să intre, duminică, în a patra lună.
„Am finalizat dezmembrarea cadrului militar al Hamas în partea de nord a Fâșiei și vom continua să aprofundăm această reușită, să întărim bariera și apărarea la graniță”, a precizat Hagari.




El a avertizat că, în ciuda înfrângerii Hamas în nordul Fâșiei Gaza, este posibil să existe în continuare tiruri sporadice de rachete asupra Israelului, lansate din acele zone.



Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Hagari a mai spus că, în prezent, armata israeliană (IDF) se concentrează pe dezmembrarea Hamas în centrul și sudul enclavei palestiniene.
„Vom face acest lucru printr-o metodă diferită, într-un mod amănunțit, pe baza lecțiilor pe care le-am învățat din luptele de până acum”, a adăugat el.
Hagari a mai susținut că taberele de refugiați din centrul Fâșiei Gaza sunt „dense și pline de teroriști”, în timp ce Khan Younis are un „oraș subteran cu tuneluri ramificate”.




06 ian. - Acum o saptamana06-01-2024Armata israeliană a distribuit noi pliante, cerându-le palestinienilor să evacueze cartierele centrale din Fâșia Gaza
Forțele de apărare israeliene (IDF) au aruncat sâmbătă noi pliante în cartierele din centrul Fâșiei Gaza, îndemnându-i pe palestinieni să se evacueze în orașul Deir al-Balah, aflat în apropiere, relatează CNN.
IDF au afirmat că locuitorii din cartierele Al-Amal, Al-Sdera, Al-Basateen, Al-Farouq și Ain Jalout se află într-o zonă de război periculoasă.




„FDI vă va informa când vă veți putea întoarce la casele voastre. Acesta este un avertisment, pentru a nu fi învinuiți” după aceea, scrie pe pliante.
Armata israeliană a distribuit frecvent pliante de avertizare pentru a le cere locuitorilor din Gaza să își părăsească cartierele. Având în vedere sistemele de comunicare deficitare din Gaza, nu este clar cât de eficientă este distribuirea acestor „fluturași”.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


Oficialii Națiunilor Unite au declarat anterior că nu există niciun loc sigur pentru civili în Gaza.




Mulți locuitori strămutați au fugit deja în Deir al-Balah. În această săptămână, locuitorii din Gaza au precizat, pentru CNN, că acolo condițiile de trai sunt în cel mai bun caz primitive, în ciuda instrucțiunilor armatei israeliene, care a spus că acela este un loc mai sigur.
Familii întregi de palestinieni au campat printre dărâmăturile clădirilor distruse din centrul orașului.
Abu Adnan, un civil strămutat care trăiește acum pe străzile din Deir al-Balah, a spus că și-ar fi dorit „să fi rămas acasă și să fi fost împușcat”.




„Am încercat să mă întorc acasă de două ori, dar copiii mei m-au tras înapoi”, a spus el. „Nu există toalete, nu există mâncare, nu există apă, nu există haine. Cu toate acestea, prefer să mă întorc acasă și să mor cu demnitate decât să mor în acest fel”, a declarat bărbatul, pentru postul american de televiziune.
06 ian. - Acum o saptamana06-01-2024Armata israeliană anunță că i-a ucis pe comandanții batalionului Nuseirat al Hamas, care a comis masacrul din kibbutzul Be’eri
Armata israeliană (IDF) și agenția israeliană de securitate Shin Bet au anunțat că comandantul batalionului Nuseirat al Hamas, Ismail Siraj, și adjunctul său, Ahmed Wahaba, au fost uciși într-un atac aerian desfășurat sâmbătă seară în Fâșia Gaza, scrie The Times of Israel.







Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Siraj a fost anterior comandant al unei unități de forță Nukhba din cadrul Hamas și a fost, de asemenea, implicat în fabricarea de rachete, potrivit unui comunicat comun al IDF și Shin Bet.
The IDF and Shin Bet announce that the commander of Hamas’s Nuseirat battalion, Ismail Siraj and his deputy, Ahmed Wahaba, were killed in an airstrike this evening in the Gaza Strip. pic.twitter.com/qqZQKFd93U— Emanuel (Mannie) Fabian (@manniefabian) January 6, 2024 
Wahaba, adjunctul său, a fost numit în această funcție după ce fostul comandant adjunct al batalionului Nuseirat a fost ucis de către IDF în primele săptămâni ale războiului.




Batalionul Nuseirat al Hamas, care-și are sediul în centrul Fâșiei Gaza, a comis masacrul din kibbutzul Be’eri și din alte comunități israeliene aflate la graniță, pe 7 octombrie.
Armata israeliană a precizat că batalionul Nuseirat a fost implicat, de asemenea, în ultimele luni, în lansarea de drone și tiruri de rachete antitanc asupra trupelor israeliene care operează în Gaza.
06 ian. - Acum o saptamana06-01-2024Netanyahu spune că războiul din Gaza nu trebuie să se oprească până nu sunt atinse cele trei obiective 
Premierul Benjamin Netanyahu a făcut sâmbătă apel să fie lăsat „totul” deoparte pentru ca Israelul și autoritățile sale să se concentreze pe câștigarea războiului împotriva Hamas, la o zi după ce Benny Gantz, membru al cabinetului de război, l-a avertizat pe premier să aleagă între unitate și jocurile politice politice, scriu The Times of Israel și CNN.
Într-o declarație video, Netanyahu a cerut ca ofensiva militară din Fâșia Gaza să continue „până când vom atinge toate obiectivele” ei, pe care le enumeră ca fiind distrugerea Hamas, returnarea ostaticilor și asigurarea că enclava palestiniană „nu va mai fi o amenințare pentru Israel”.
„Nu acordăm imunitate Hamas nicăieri și luptăm pentru a restabili securitatea atât în sud cât și în nord”, a spus Netanyahu.
„Până atunci și pentru a face acest lucru, trebuie să lăsăm totul deoparte și să continuăm împreună până când vom obține o victorie completă”, a adăugat premierul israelian.
06 ian. - Acum o saptamana06-01-2024Aproape 90% din populația din Gaza, „strămutată cu forța și lipsită de orice”, avertizează agenția ONU pentru refugiații palestinieni
Aproape 90% din cei 2,4 milioane de locuitori ai Fâșiei Gaza au fost „strămutați cu forța și nu au nimic”, a transmis sâmbătă agenția ONU pentru refugiații palestinieni (UNRWA), potrivit The Guardian.
În urma bombardamentelor mortale ale Israelului asupra Fâșiei Gaza, care au transformat cea mai mare parte a enclavei în moloz, ucigând în același timp peste 22.700 de palestinieni, supraviețuitorii se confruntă cu lipsuri grave de alimente, apă, medicamente și combustibil.
📍#Gaza 1.4 million people are sheltered in @UNRWA facilities, with hundreds of thousands more in the vicinityDevastatingly, at least 319 people sheltering in @UNRWA shelters have been killed & 1,135 injured in direct hits or collateral damage of @UNRWA premises since war began pic.twitter.com/0lZVX48WVN— UNRWA Partners (@UNRWAPartners) January 6, 2024 
Potrivit UNRWA, 1,9 milioane de palestinieni au fost strămutați în interiorul Fâșiei Gaza, iar 1,88 milioane de palestinieni s-au adăpostit în interiorul și în apropierea a 155 de facilități ale agenției.
Între timp, 131 de facilități ale UNRWA au fost avariate în urma bombardamentelor neîncetate ale Israelului asupra Fâșiei Gaza.
06 ian. - Acum o saptamana06-01-2024Armata israliană anunță că avioanele sale de luptă au bombardat două importante complexuri militare din Liban ale Hezbollah
Armata israeliană (IDF) a anunțat că avioanele sale de vânătoare au efectuat bombardamente asupra a două complexuri militare „importante” din Liban, aparținând Hezbollah, ca ripostă la atacul de sâmbătă al grupării șiite asupra nordului Israelului, scrie The Times of Israel.
Potrivit IDF, cele două locații atacate adăposteau infrastructura folosită de unitatea de apărare aeriană a Hezbollahului.
FDI afirmă că avioanele și aparatele sale de luptă au lovit și alte situri ale Hezbollah în sudul Libanului, în Rab El Thalathine, Ramyah, Meiss el-Jabal și Ayta ash-Shab.
מטוסי קרב של חיל-האוויר תקפו לפני זמן קצר שני מתחמים צבאיים של ארגון הטרור חיזבאללה. המתחמים היוו נכסים משמעותיים עבור הארגון, ביניהם מתחם צבאי בשימוש יחידת טילי קרקע אוויר של ארגון הטרור חיזבאללה. pic.twitter.com/50msakpnEW— Israeli Air Force (@IAFsite) January 6, 2024 
Țintele au inclus celule Hezbollah, poziții de lansare a rachetelor, un centru de comandă și alte infrastructuri folosite de gruparea șiită libaneză, potrivit IDF.
Mai multe rachete au fost lansate de Hezbollah în ultimele ore spre Yiftah și Avivim, fără a se înregistra persoane rănite.
Armata a precizat că Hezbollah a tras, de asemenea, o rachetă sol-aer spre o dronă militară israeliană deasupra Libanului, care nu a fost lovită.
06 ian. - Acum o saptamana06-01-2024„Ziua de după”. Ce spun israelienii, palestinienii, SUA și alții despre viitorul postbelic al Fâșiei Gaza
Pe măsură ce conflictul din Fâșia Gaza se prelungește, fiind aproape de a intra în a treia lună, israelienii, palestinienii, americanii și alții au început să vorbească mai deschis despre ceea ce va urma după ce războiul se va încheia, scrie sâmbătă, 6 ianuarie, Reuters.
Niciunul dintre planurile discutate nu va satisface dorințele tuturor părților, dar ele oferă un cadru pentru orice negocierile care ar putea începe.
Mai multe detalii: „Ziua de după”. Cum văd israelienii, palestinienii, Hamas, SUA și Egiptul viitorul Fâșiei Gaza, după ce războiul se va termina
06 ian. - Acum o saptamana06-01-2024Manifestație pro-Palestina la Londra, demonstranții au ocupat străzile din fața Parlamentului britanic
Manifestanții propalestinieni au blocat sâmbătă străzile din fața Parlamentului britanic din Londra, cerând încetarea imediată a focului în conflictul dintre Israel și Hamas și ciocnindu-se cu poliția, care i-a împiedicat să traverseze în marș Podul Westminster, informează Reuters.
Mai multe înregistrări video publicate pe rețelele de socializare arată cum poliția blochează accesul protestatarilor la Podul Westminster, iar un reporter Reuters a văzut că au avut loc câteva mici încăierări.
Mai multe detalii: Manifestanții propalestinieni au blocat străzile din fața Parlamentului britanic și s-au ciocnit cu poliția | VIDEO
06 ian. - Acum o saptamana06-01-2024Șeful diplomației europene: Este „absolut necesar” ca Libanul să nu fie atras în război
Șeful diplomației europene, Josep Borrell, a declarat sâmbătă că Libanul nu trebuie să fie „atras într-un conflict regional”, acest semnal de alarmă intervenind pe fondul confruntărilor din sudul ţării între mişcarea şiită libaneză Hezbollah, aliată a grupării palestiniene Hamas din Fâşia Gaza, şi armata israeliană, informează AFP.
„Este imperativ de evitat o escaladare regională în Orientul Mijlociu, este absolut necesar să se evite ca Libanul să fie atras într-un conflict regional”, a declarat Borrell, într-o conferinţă de presă la Beirut cu omologul său libanez Abdallah Bou Habib. „De asemenea, transmit acest mesaj Israelului:nimeni nu va câştiga de pe urma unui conflict regional”, a adăugat Înaltul Reprezentant al Uniunii Europene pentru afaceri externe.
„Chiar şi războiul are reguli”, a afirmat Borrell, cerând Israelului să opteze pentru alte metode pentru a elimina gruparea islamistă palestiniană Hamas care să nu implice moartea „atâtor oameni nevinovaţi”. „Aşa cum am spus de multe ori, o oroare nu justifică o alta”, a mai declarat diplomatul spaniol, în cadrul aceleiaşi conferinţe de presă, potrivit Agerpres.
„Israelul a declarat un război pentru a eradica Hamas, trebuie să existe o altă formă de a eradica Hamas care să nu implice moartea atâtor oameni nevinovaţi”, a insistat şeful diplomaţiei europene.
Borrell se află într-o vizită oficială în Liban, în mijlocul unui nou vârf de tensiune între gruparea şiită libaneză Hezbollah şi Israel, după ce marţi un atac cu dronă atribuit statului israelian l-a ucis pe nr.2 al Hamas, Saleh al Arouri, la o periferie a Beirutului.
„Nimeni nu va avea de câştigat de pe urma unui conflict regional, sunt aici pentru a studia situaţia şi a contribui la o ieşire din criză (…) Canalele diplomatice trebuie să rămână deschise pentru a trimite un semnal că războiul nu este singura opţiune, ci cea mai rea opţiune”, a spus Borrell în discursul său.
În cadrul acestor eforturi, şeful diplomaţiei europene s-a întâlnit sâmbătă dimineaţă cu şeful misiunii ONU de menţinere a păcii în Liban (UNIFIL), generalul spaniol Aroldo Lazaro, cu premierul libanez, Najib Mikati, iar apoi şi cu ministrul libanez de externe, iar mâine îşi va continua misiunea în Arabia Saudită.
06 ian. - Acum o saptamana06-01-2024Elicopter israelian, filmat în timp ce doboară o dronă lansată din Liban de către Hezbollah
Postul israelian de știri Canal12 difuzează imagini care par să arate un elicopter militar israelian doborând o dronă lansată spre Israel de către gruparea șiită Hezbollah din Liban, scrie The Times of Israel.
Afirmația potrivit căreia o dronă a fost doborâtă în incidentul prezentat în imaginile video nu a putut fi confirmată imediat.
תיעוד: כך מסוק קרב הפיל כטב”ם חיזבאללה – יום קרב בצפון עם מטח כבד על מירון ושיגורים רבים לגליל  https://t.co/ZG0MZ2FDLi pic.twitter.com/w3AnVZD3WE— החדשות – N12 (@N12News) January 6, 2024 
06 ian. - Acum o saptamana06-01-2024Liderul Hamas îi cere lui Blinken să acţioneze pentru a pune capăt războiului din Gaza
Liderul grupării islamiste palestiniene Hamas, Ismail Haniyeh, a lansat un apel către şeful diplomaţiei americane, Antony Blinken – aflat în turneu în Orientul Mijlociu pentru a patra oara din 7 octombrie -, îndemnându-l să se concentreze asupra „încheierii” ofensivei israeliene în Fâşia Gaza, informează Agerpres preluând AFP.
„Noi sperăm că el să se concentreze de data aceasta pe încheierea agresiunii, pentru a se pune capăt ocupaţiei pe întreg pământul palestinian”, a declarat Haniyeh, într-o înregistrare video publicată vineri seara de biroul său.
„Noi sperăm că dl.Blinken a putut să tragă învăţăminte din ultimele trei luni şi a înţeles gradul erorilor comise de SUA prin susţinerea oarbă a Israelului”, a declarat şeful grupării islamiste palestiniene care trăieşte în exil în Qatar.
„Sângele vărsat în masacre şi distrugerile oribile nu pot aduce securitate şi stabilitate atât timp cât poporul palestinian nu-şi va fi obţinut libertatea şi statul său independent şi suveran cu Ierusalimul drept capitală”, a avertizat în continuare liderul Hamas.
Din 7 octombrie, Israelul a bombardat fără încetare Fâşia Gaza, un teritoriu mic şi dens populat, unde a lansat o ofensivă terestră pe 27 octombrie: aceste operaţiuni militare au provocat moartea a 22.722 de persoane, majoritatea femei şi minori, susţine Ministerul Sănătăţii controlat Hamas, într-un bilanţ publicat sâmbătă.
Secretarul de stat american a început zilele acestea un nou turneu regional, cu o primă escală în Turcia, în cadrul căruia va pleda pentru creşterea ajutorului pentru Gaza şi modalităţile de evitare a extinderii conflictului într-un context regional extrem de tensionat.
06 ian. - Acum o saptamana06-01-2024Gaza a devenit un loc al „morții și disperării”, iar războiul „trebuie să ia sfârșit”, afirmă șeful ONU pentru ajutorul umanitar
Fâșia Gaza a devenit un loc al „morții și disperării”, iar războiul „trebuie să ia sfârșit”, afirmă șeful ONU pentru ajutorul umanitar, Martin Griffith, potrivit Sky News.
Într-o declarație făcută vineri, subsecretarul general al ONU pentru afaceri umanitare și coordonator al ajutorului de urgență, Martin Griffith, a avertizat că „un dezastru în materie de sănătate publică este în desfășurare”.
„Bolile infecțioase se răspândesc în adăposturile supraaglomerate, în timp ce canalizările se revarsă”, a spus el.
„Oamenii se confruntă cu cele mai ridicate niveluri de insecuritate alimentară înregistrate vreodată. Foametea este după colț. Pentru copii, în special, ultimele 12 săptămâni au fost traumatizante: fără mâncare, fără apă, fără școală. Nimic altceva decât sunetele terifiante ale războiului, zi de zi”, a adăugat Griffith.
„Gaza a devenit pur și simplu de nelocuit. Oamenii săi sunt martorii unor amenințări zilnice la adresa existenței lor – în timp ce lumea privește”, a mai afirmat oficialul ONU.
El a făcut apel la încetarea luptelor, inclusiv a atacurilor cu rachete din Gaza asupra Israelului, pentru a permite intrarea ajutorului umanitar și pentru a asigura securitatea în regiune.
„Peste 120 de persoane sunt încă ținute ostatice în Gaza, tensiunile din Cisiordania sunt în fierbere, iar spectrul unor noi repercusiuni regionale ale războiului se apropie periculos de mult. Este timpul ca părțile să își îndeplinească toate obligațiile care le revin în temeiul dreptului internațional, inclusiv aceea de a proteja civilii și de a le satisface nevoile esențiale, și să elibereze imediat toți ostaticii. Este timpul ca comunitatea internațională să își folosească toată influența pentru ca acest lucru să se întâmple. Acest război nu ar fi trebuit să înceapă niciodată. Dar a trecut de mult timpul ca el să se încheie”, a mai declarat Martin Griffith.
06 ian. - Acum o saptamana06-01-2024Palestinienii vor decide viitorul Gaza, nu Israelul, insistă Organizația pentru Eliberarea Palestinei
Secretarul general al Comitetului Executiv al Organizației pentru Eliberarea Palestinei (OEP), Hussein al-Sheikh, a declarat sâmbătă că „viitorul Fâșiei Gaza va fie determinat de poporul palestinian, nu de Israel”, relatează CNN.
Declarația survine în urma dezbaterilor din interiorul Israelului cu privire la planul pentru Gaza atunci când se vor încheia luptele.
Răspunzând la planurile Israelului pentru Gaza postbelică, Al-Sheikh a declarat: „Toate scenariile propuse de politicienii și liderii ocupației nu vor duce decât la eșec. Obținerea unei soluții cuprinzătoare și plecarea ocupației este alegerea noastră, programul nostru și strategia noastră”.
Ca principală componentă a Autorității Palestiniene, OEP conduce parțial Cisiordania ocupată. Ea a fost alungată de Hamas din Gaza în 2007
Ministrul israelian al apărării, Yoav Gallant, a prezentat planurile pentru ceea ce ar putea urma după război într-un document de trei pagini intitulat „Ziua de după”.
După război, armata israeliană va menține „libertatea de acțiune operațională în Fâșia Gaza”, iar Israelul va continua să „efectueze inspecția bunurilor care intră” în teritoriu.
Gallant, membru al partidului de centru-dreapta Likud al premierului Benjamin Netanyahu, a declarat că, odată ce obiectivele războiului vor fi atinse, nu va exista „nicio prezență civilă israeliană în Fâșia Gaza”, părând să excludă reînființarea coloniilor israeliene în Gaza, pe care Israelul le-a eliminat în mod unilateral în 2005.
Planul a provocat discuții aprinse în cadrul cabinetului israelian, potrivit unei surse.
06 ian. - Acum o saptamana06-01-2024Armata israeliană afirmă că trupele sale s-au luptat cu militanți Hamas într-o școală din Gaza și că au făcut un raid în casa unui comandant al grupării
Armata israeliană (IDF) a publicat sâmbătă noi imagini cu unitatea de comando de elită Egoz care operează în sudul Fâșiei Gaza, precizând că trupele sale au făcut un raid în locuința comandantului batalionului Hamas din estul orașului Khan Younis și s-au luptat cu militanți înarmați într-o școală, scrie The Times of Israel.
În orașul Bani Suheila de la periferia orașului Khan Younis, trupele Egoz au efectuat un raid într-o școală unde se ascundeau agenți Hamas.
The IDF releases new footage of the elite Egoz commando unit operating in southern Gaza, where it says troops raided the home of Hamass east Khan Younis battalion commander and battled gunmen in a school.In the town of Bani Suheila on the outskirts of Khan Younis, Egoz troops… pic.twitter.com/C4wYZFLAqu— Emanuel (Mannie) Fabian (@manniefabian) January 6, 2024 
IDF afirmă că trupele sale au ucis trei bărbați înarmați în timpul unei lupte în școală. Pe corpurile lor, armata spune că forțele sale au găsit RPG-uri (lansatoare de grenade sau rachete) și „o mulțime de informații” despre brigada Hamas din Khan Younis.
Într-o locuință rezidențială din zonă, soldații din Egoz au găsit o ascunzătoare de arme folosite de agenții Hamas, mai afirmă IDF.
Unele dintre armele din casă au fost găsite în interiorul unui dormitor, unde IDF susține că trupele sale au găsit alături de un puzzle pentru copii cu o imagine care incită împotriva Israelului.
IDF nu a oferit mai multe detalii despre raidul asupra casei comandantului Hamas.
06 ian. - Acum o saptamana06-01-2024Rudele israelienilor răpiți sau uciși la festivalul Nova s-au întors acolo la 3 luni după asaltul Hamas
Apropiații victimelor atacului de la festivalul israelian Nova, organizat pe un teren din apropiere de Fâșia Gaza, s-au întors acolo după 91 de zile de război ca să își amintească de cei dragi în ultimul loc în care ei au fost fericiți și au cerut autorităților ca ostaticii să fie aduși acasă, relatează The Guardian.
Mai multe detalii: „E ca și cum timpul s-ar fi oprit”. Rudele israelienilor răpiți sau uciși la festivalul Nova s-au întors acolo la trei luni de la atacul Hamas
06 ian. - Acum o saptamana06-01-2024Șeful diplomației americane s-a întâlnit cu Erdogan la Istanbul, pentru a discuta despre războiul din Gaza
Secretarul de stat american Antony Blinken s-a întâlnit sâmbătă, la Istanbul, cu preşedintele turc Recep Tayyip Erdogan pentru a discuta despre războiul din Fâşia Gaza şi aderarea Suediei la NATO, blocată în continuare de Turcia, informează AFP.
Potrivit unor surse diplomatice americane, întrevederea a început la prânz după o întâlnire între Blinken, care a sosit în Turcia vineri seara, şi omologul său turc Hakan Fidan.
O fotografie publicată pe reţeaua socială X de postul public de televiziune TRT Haber îi arată pe Blinken şi Erdogan unul lângă celălalt la una dintre reşedinţele prezidenţiale de pe Bosfor.
Cumhurbaşkanı Erdoğan, ABD Dışişleri Bakanı Blinken ile İstanbul’daki Vahdettin Köşkü’nde görüşüyor.https://t.co/oz3jObJY7W— TRT HABER (@trthaber) January 6, 2024 
Erdogan, care denunţă sprijinul Statelor Unite pentru Israel pe care îl consideră un stat „terorist”, a evitat vizita anterioară a şefului diplomaţiei americane la Ankara în noiembrie.
Ministerul turc de Externe a afirmat într-un scurt comunicat că „miniştrii au discutat despre războiul şi criza umanitară din Gaza, despre procesul de aderare a Suediei la NATO şi despre probleme bilaterale şi regionale”.
Secretarul de stat american a început în Turcia un nou turneu regional, care va dura până pe 11 ianuarie, şi care îl va duce în Israel, Cisiordania ocupată şi cinci ţări arabe, pentru a pleda în favoarea unui ajutor sporit pentru Gaza şi pentru a încerca să evite o conflagraţie regională, la trei luni după începerea războiului dintre Israel şi Hamas, scrie Agerpres.
El intenţionează să facă presiuni asupra Israelului cu privire la următoarea fază a operaţiunilor militare, la creşterea ajutorului umanitar pentru populaţia palestiniană din Gaza şi începerea unui dialog cu privire la perioada de după încheierea războiului.
06 ian. - Acum o saptamana06-01-2024Copiii din Gaza se confruntă cu malnutriţia şi alte boli, avertizează UNICEF
Fondul Naţiunilor Unite pentru Copii (UNICEF) a anunțat că după aproape trei luni de război în Fâşia Gaza, malnutriţia şi bolile creează un ciclu mortal care ameninţă peste 1,1 milioane de copii, scrie Agerpres preluând DPA.
Potrivit unui studiu UNICEF realizat pe 26 decembrie, 90% din cei 1,1 milioane de tineri din regiune nu au acces complet la nutrienţii necesari organismului.
„Copiii din Fâşia Gaza se confruntă cu o triplă ameninţare mortală, odată cu creşterea cazurilor de boli, scăderea nutrienţilor şi escaladarea ostilităţilor care intră în cea de-a paisprezecea săptămână”, a mai transmis UNICEF.
„Copiii din Gaza sunt prinşi într-un coşmar care se înrăutăţeşte pe zi ce trece”, a declarat Catherine Russell, director executiv al UNICEF.
Raportul UNICEF de vineri arată că cazurile de diaree la copiii sub 5 ani au crescut de la 48.000 la 71.000 în doar o săptămână, începând cu 17 decembrie, echivalentul a 3.200 de cazuri noi de diaree zilnic.
În plus, copiii strămutaţi şi familiile lor nu pot menţine nivelurile de igienă necesare pentru prevenirea bolilor, dată fiind lipsa alarmantă a apei potabile şi a salubrităţii.
Raportul UNICEF afirmă că diareea prelungită îi supune pe copii la un risc crescut de deces.
„Viitorul altor mii de copii din Gaza atârnă în balanţă. Lumea nu poate sta pe loc să privească. Violenţa şi suferinţa copiilor trebuie să se oprească”, a mai spus Catherine Russell.
06 ian. - Acum o saptamana06-01-2024Antony Blinken a discutat cu ministrul turc de Externe despre război și despre aderarea Suediei la NATO
Secretarul de stat american Antony Blinken s-a întâlnit sâmbătă cu ministrul turc de externe Hakan Fidan, la începutul unei călătorii de o săptămână în Orientul Mijlociu, relatează The Guardian.
Ministerul de Externe de la Ankara a precizat într-un mesaj pe rețeaua X că Fidan și Blinken au discutat despre conflictul și criza umanitară din Gaza, precum și despre aderarea Suediei la NATO.
Șeful dimplomației americane are programată o întâlnire și cu președintele Turciei, Recep Tayyip Erdogan.
Minister of Foreign Affairs @HakanFidan met with US Secretary of State Antony Blinken at Vahdettin Mansion in Istanbul.At the meeting, Ministers discussed the war and humanitarian crisis in Gaza, Sweden’s NATO accession process, bilateral & regional issues. 🇹🇷🇺🇸 pic.twitter.com/UvHbV5YoDs— Turkish MFA (@MFATurkiye) January 6, 2024 
06 ian. - Acum o saptamana06-01-2024Echipă Al Jazeera, reținută la kibbuțul Be’eri sub acuzația că a filmat în zona militară închisă – presa israeliană
O echipă a postului de televiziune panarab Al Jazeera a fost reținută la kibbuțul Be’eri, în apropiere de granița cu Fâșia Gaza, fiind acuzată că filmat fără permisiune într-o zonă militară închisă, relatează postul isarelian public de televiziune Kan, citat de The Times of Israel.
Jurnaliștii au filmat trupele și echipele de securitate ale Forțelor de Apărare ale Israelului, precizează sursa citată.
Armata israeliană nu a transmis o reacție imediată în legătură cu incidentul, în timp ce televiziunea Kan relatează că poliția este pe drum pentru a investiga cazul.
Un jurnalist de la +972 Magazine a precizat pe rețeaua X că a vorbit cu echipa, care i-a spus că se afla la un punct de observare la care atât presa, cât și civilii, vin de săptămâni întregi, lucru cunoscut de armată.
De asemenea, el afirmă că echipa Al Jazeera neagă că a înregistrat imagini cu trupele.
Nu este clar dacă jurnaliștii au fost eliberați între timp, mai notează The Times of Israel.
Guvernul lui Benjamin Netanyahu a făcut presiuni pentru a închide Al Jazeera în Israel, afirmând că postul deținut de Qatar a afectat securitatea națională de la începutul războiului, la 7 octombrie. Măsura nu s-a concretizat însă din cauza rolului sensibil jucat de Qatar în negocierile pentru eliberarea ostaticilor ținuți de Hamas în Fâșia Gaza.
06 ian. - Acum o saptamana06-01-2024Bilanțul exploziilor revendicate de Statul Islamic în Iran a crescut la 91 de morți
Cel mai nou bilanț al atentatelor cu bombă din Iran, revendicate de gruparea Stat Islamic, a crescut 91 de morți, anunță televiziunea de stat iraniană, citată de The Times of Israel.
Ultimele decese sunt cel al unui băiat de 8 ani și al unui bărbat de 67 de ani, care au fost răniți în atac, a anunțat Babak Yektaparast, un purtător de cuvânt al serviciilor de urgență. El a precizat, de asemenea, că alte 102 persoane sunt încă tratate în spitale, iar 11 dintre ele se află în stare critică.
Cele două explozii au avut loc în Kerman, la aproximativ 820 de kilometri sud-est de capitala iraniană Teheran, în timpul comemorării generalului Qassem Soleimani, ucis în 2020 de un atac cu dronă al SUA în timp ce conducea forța expediționară Quds.
Un atacator sinucigaș și-a detonat explozibilii, apoi un altul a făcut același lucru 20 de minute mai târziu, în timp ce echipajele de urgență și alte persoane încercau să ajute răniții.
06 ian. - Acum o saptamana06-01-2024Armata israeliană spune că Hamas a ascuns echipamente militare în saci ai unei agenții ONU
Forțele de Apărare israeliene anunță că au descoperit veste balistice militare Nukhba ale Hamas ascunse în saci ai Agenției ONU de Ajutorare și Lucrări pentru Refugiații din Palestina în Orientul Apropiat (UNRWA), într-o clinică medicală din Gaza, relatează Jerusalem Post. 
Soldații israelieni au recuperat vestele balistice ale Hamas depozitate în saci UNRWA în timpul unui raid în zona orașului Gaza, din nordul enclavei, a precizat IDF.
Raidul a fost dirijat de serviciile de informații după ce trupele israeliene au fost ținta unor focuri de armă în zonă în zilele precedente.
Separat, forțele israeliene au localizat și distrus un depozit de arme care conținea zeci de puști Kalașnikov, a mai anunțat IDF.
06 ian. - Acum o saptamana06-01-2024Armata israeliană a lansat lovituri aeriene în Liban după atacurile asupra nordului țării
Forțele de Apărare ale Israelului anunță că au lansat raiduri aeriene asupra asupra mai multor ținte Hezbollah din Liban ca răspuns la atacurile grupării asupra nordului țării, relatează The Times of Israel.
Țintele din Ayta ash-Shab, Yaroun și Ramyah au inclus poziții de lansare de rachete, situri militare și alte infrastructuri folosite de Hazbollah, precizează IDF.
Alte câteva proiectile au fost lansate de Hezbollah asupra zonelor Metula și Margaliot de la graniță, iar armata israeliană precizează că o dronă a lovit celula care a stat la baza atacului de la Metula.
06 ian. - Acum o saptamana06-01-2024Nou bilanț al victimelor din Fâșia Gaza, anunțat de Ministerul Sănătății condus de Hamas
Cel puțin 22.722 de persoane au fost ucise și 58.166 au fost rănite în Fâșia Gaza de la declanșarea războiului pe 7 octombrie, a anunțat sâmbătă Ministerul Sănătății din enclavă, condus de Hamas, relatează The Times of Israel și Al Jazeera.
Potrivit ministerului, atacurile israeliene din Gaza au ucis 122 de palestinieni și au rănit alți 256 în ultimele 24 de ore.
Alte 7.000 de persoane sunt încă date dispărute.
06 ian. - Acum o saptamana06-01-2024„Eveniment de securitate” maritimă raportat în zona Bab al-Mandeb din Marea Roșie – companie britanică de securitate maritimă
Firma britanică de securitate maritimă Ambrey a primit un raport privind un „eveniment de securitate maritimă” în zona Bab al-Mandeb din Marea Roșie, după cum precizează într-o notă consultativă, fără a da detalii, relatează The Times of Israel.
În acest context, reprezentanții Ambrey sfătuiesc echipajele să reducă la minimum mișcările pe punte, unde ar trebui să rămână doar echipajul esențial.
În ultimele săptămâni, rebelii houthi din Yemen, susținuți de Iran, au lansat atacuri cu drone și rachete care au vizat navele comerciale care tranzitează Marea Roșie și strâmtoarea Bab el-Mandeb, care leagă Marea Roșie de Golful Aden.
Rebelii, care spun că atacurile sunt lansate în semn de solidaritate cu palestinienii din Fâșia Gaza, au avertizat că vor viza navele care navighează în Marea Roșie și care au legături cu Israelul.
Mai multe rachete și drone au fost doborâte de navele de război americane, franceze și britanice care patrulează în zonă.
Statele Unite au înființat o forță navală multinațională pentru a proteja transportul maritim din Marea Roșie.
06 ian. - Acum o saptamana06-01-2024Oficial ONU: „Aproximativ 180 de femei palestiniene nasc zilnic în mijlocul haosului” din Gaza
Secretarul general adjunct al ONU pentru afaceri umanitare, Martin Griffiths, spune că Fâșia Gaza se confruntă cu „un dezastru de sănătate publică”, în condițiile în care „bolile infecțioase se răspândesc în adăposturile supraaglomerate pe măsură ce canalizările se revarsă”, potrivit unui comunicat publicat vineri de Biroul Națiunilor Unite pentru Coordonarea Afacerilor Umanitare.
„Aproximativ 180 de femei palestiniene nasc zilnic în mijlocul acestui haos”, în timp ce „pentru copii, în special, ultimele 12 săptămâni au fost traumatizante: Fără mâncare. Fără apă. Fără școală. Nimic altceva decât sunetele terifiante ale războiului, zi de zi”, precizează oficialul ONU.
„Comunitatea umanitară a fost lăsată cu misiunea imposibilă de a sprijini peste 2 milioane de oameni, chiar dacă propriul personal este ucis și strămutat, în timp ce continuă întreruperile de comunicare, drumurile sunt avariate și convoaiele sunt atacate cu focuri de armă, iar proviziile comerciale vitale pentru supraviețuire sunt aproape inexistente”, mai atrage atenția Martin Griffiths.
Three months since the horrific 7 October attacks, Gaza has become a place of death and despair.This war should never have started. But its long past time for it to end.My statement:https://t.co/lkUlogG3Cm pic.twitter.com/kLFBZsKGLt— Martin Griffiths (@UNReliefChief) January 5, 2024 
06 ian. - Acum o saptamana06-01-2024Atacul cu rachete asupra Israelului este un „răspuns preliminar” la uciderea șefului adjunct al Hamas, transmite Hezbollah
Gruparea libaneză Hezbollah afirmă că a lovit sâmbătă dimineață un post de observare israelian cu 62 de rachete, ca „răspuns preliminar” la uciderea șefului adjunct al Hamas, relatează agenția Reuters, citată de The Guardian.
Înaltul oficial Hamas Saleh al-Arouri a fost ucis pe 2 ianuarie într-un atac israelian cu dronă asupra suburbiei sudice a Beirutului, Dahiyeh.
Șeful Hezbollah, Hassan Nasrallah, a declarat că uciderea acestuia a schimbat natura conflictului dintre Hezbollah și Israel, afirmând că un răspuns este „inevitabil” și sporind temerile privind extinderea războiului în regiune.
06 ian. - Acum o saptamana06-01-2024Rachete lansate din Liban spre nordul Israelului, anunță IDF
Aproximativ 40 de rachete au fost lansate sâmbătă din Liban spre zone din nordul Israelului, au anunțat Forțele de Apărare ale Israelului (IDF), relatează The Guardian.
„Au fost depistate aproximativ 40 de lansări de pe teritoriul libanez care au trecut în teritoriul israelian în zona Meron. Nu au fost detectate lansări sau aeronave ostile care au traversat teritoriul israelian în alte zone din nordul țării”, precizează IDF într-o postare pe rețeaua X, fostul Twitter.
Nu au fost raportate victime în urma barajului de rachete.
Armata israeliană afirmă că a atacat o „echipă teroristă” de pe teritoriul libanez care a luat parte la lansările de rachete.
בהמשך להתרעות שהופעלו במרחב הצפון, זוהו כ-40 שיגורים משטח לבנון שחצו לשטח ישראל במרחב מירון. לא זוהו שיגורים או כלי טיס עוין שחצה לשטח ישראל במרחבים אחרים בצפון הארץ.צה”ל תקף לאחר זמן קצר בשטח לבנון חוליית מחבלים שלקחה חלק בשיגורים pic.twitter.com/vtqyF960hk— צבא ההגנה לישראל (@idfonline) January 6, 2024 
06 ian. - Acum o saptamana06-01-2024Sirenele au răsunat în aproximativ 90 de comunități din apropierea graniței de nord a Israelului
Explozii au fost raportate în apropierea Muntelui Meron, după ce sirenele au sunat în aproximativ 90 de localități din apropierea graniței de nord a Israelului, relatează sâmbătă dimineața The Times of Israel.
Nu există informații cu privire la posibile victime.
Într-o înregistrare video care circulă pe rețelele de socializare se poate vedea fum într-un parc național.Nu este clar dacă fumul a apărut în urma unor lovituri sau a unor interceptări.
Sirenele declanșate au avertizat atât asupra rachetelor care se apropie, cât și asupra infiltrărilor de drone.
זוהו כמה נפילות בשטחים פתוחים באזור מירון, אין נפגעים באירוע. ככל הנראה, מיירט ששוגר לעבר המטרות הפעיל את האזעקות הנרחבות בישובי הצפון@guyvaron pic.twitter.com/SsMZTjkc6S— החדשות – N12 (@N12News) January 6, 2024 
06 ian. - Acum o saptamana06-01-2024Liderul Hamas Ismail Haniyeh: Sper ca Blinken să fi „învățat lecții” din „sprijinul orb” al SUA pentru Israel
Ismail Haniyeh, unul dintre liderii de rang înalt ai Hamas, afirmă că Statele Unite ar trebui să se concentreze asupra „greșelilor” făcute prin „susținerea oarbă” a Israelului. Declarațiile sale vin în contextul în care secretarul de stat american Antony Blinken își începe cel de-al patrulea turneu în Orientul Mijlociu de la începutul războiului dintre Israel și Hamas, relatează The Times of Israel.
„Sperăm că domnul Blinken a învățat lecțiile din ultimele trei luni și a realizat amploarea greșelilor pe care SUA le-au făcut prin susținerea oarbă a ocupației sioniste și prin faptul că au crezut minciunile acesteia, ceea ce a dus la masacre și crime de război fără precedent împotriva poporului nostru din Gaza”, a declarat Haniyeh.
Turneul șefului diplomației americane include vizite în Turcia, Israel, Cisiordania, precum și în cinci state arabe.
06 ian. - Acum o saptamana06-01-2024Blinken se va întâlni cu Erdogan din Turcia pentru discuții așteptate să se concentreze asupra războiului din Gaza
Șeful diplomației americane Antony Blinken este așteptat să discute sâmbătă cu președintele Turciei, Recep Tayyip Erdogan, despre războiul dintre Israel și Hamas, înainte de a zbura în Creta pentru a răspunde îngrijorărilor Greciei cu privire la iminenta vânzare de avioane de luptă americane către Ankara, relatează The Times of Israel.
Antony Blinken a ajuns la Istanbul vineri seara târziu pentru prima etapă a unei călătorii care include vizite în Israel și în Cisiordania, precum și în cinci state arabe.
06 ian. - Acum o saptamana06-01-2024ONU: Locuitorii din Gaza se confruntă cu „cele mai ridicate niveluri de insecuritate alimentară înregistrate vreodată”
Foametea este „după colț” în Fâșia Gaza, avertizează Martin Griffiths, cel mai înalt responsabil al ONU pentru ajutor de urgență, adăugând că locuitorii enclavei se confruntă cu „cele mai ridicate niveluri de insecuritate alimentară înregistrate vreodată”, relatează CNN.
Fâșia Gaza a devenit „un loc al morții și disperării”, afirmă oficialul ONU într-un comunicat transmis vineri, subliniind că numărul morților din acest teritoriu a ajuns la zeci de mii, că instalațiile medicale sunt atacate și că spitalele nu funcționează.
„Niciodată speranța nu a fost mai slabă”, a scris Griffiths în raportul publicat de Biroul ONU pentru coordonarea afacerilor umanitare la aproape trei luni de la începutul războiului.
„Gaza a devenit pur și simplu de nelocuit. Oamenii săi sunt martorii unor amenințări zilnice la adresa existenței lor – în timp ce lumea privește. (…) Între timp, atacurile cu rachete asupra Israelului continuă, peste 120 de persoane sunt încă ținute ostatice în Gaza, tensiunile din Cisiordania sunt în fierbere, iar spectrul unor noi repercusiuni regionale ale războiului se apropie periculos de mult”, a adăugat Griffiths.
El i-a îndemnat pe toți cei implicați în război să respecte dreptul internațional, „inclusiv să protejeze civilii și să le satisfacă nevoile esențiale, precum și să elibereze imediat toți ostaticii”.
„Continuăm să cerem încetarea imediată a războiului, nu doar pentru locuitorii din Gaza și vecinii săi amenințați, ci și pentru generațiile viitoare, care nu vor uita niciodată aceste 90 de zile de iad și de atacuri asupra celor mai elementare precepte ale umanității”, a mai afirmat oficialul ONU.
05 ian. - Acum o saptamana05-01-2024Armata israeliană a atacat „centrul de comandă” al Hezbollah în Liban
Armata israeliană anunţă că a efectuat vineri un atac aerian asupra unui centru de comandă al Hezbollah din localitatea Blida, în sudul Libanului, ca răspuns la atacurile de la graniță, relatează Times of Israel, citat de The Guardian.
Potrivit sursei citate, tancurile și artileria IDF au bombardat, de asemenea, o serie de zone de-a lungul graniței dintre Israel și Liban, aparent pentru a zădărnici atacurile planificate ale Hezbollah.
Ministrul israelian al apărării, Yoav Gallant, a avertizat că timpul se scurge în ceea ce privește eforturile diplomatice pentru a pune capăt tensiunilor dintre țara sa și Hezbollah și că Israelul nu va avea în curând altă soluție decât să lanseze o ofensivă militară.
05 ian. - Acum o saptamana05-01-2024Liderul Hezbollah ameninţă cu o ripostă „pe câmpul de luptă”, după asasinarea unui lider politic Hamas: „Riposta este inevitabilă”
Liderul mişcării islamiste libaneze proiraniene Hezbollah, Hassan Nasrallah, ameninţă vineri cu o ripostă „inevitabilă”, după ce seful adjunct al biroului politic al Hamas, Saleh al-Arouri, a fost ucis în Beirut, relatează AFP, citată de News.ro.
Acest atac la periferia de sud a Beirutului „este grav şi nu va rămâne fără răspuns”, ameninţă Hassan Nasrallah într-un discurs televizat, dând asigurări că mişcarea sa va „răspunde” pe „câmpul de luptă”. „Riposta este inevitabilă”, dă asigurări liderul Hezbollah, a cărui formaţiune lansează zilnic atacuri împotriva Israelului din sudul Libanului. Saleh al-Arouri şi şase oficiali şi cadre din Hamas au fost ucişi marţi seara într-un atac atribuit Israelului împotriva unui birou al mişcării islamiste palestiniene, aliata Hezbollahului.
Mai multe detalii: Liderul Hezbollah ameninţă cu o ripostă „pe câmpul de luptă”, după asasinarea unui lider politic Hamas: „Riposta este inevitabilă”
05 ian. - Acum o saptamana05-01-2024Armata israeliană estimează că a ucis sau capturat între 8.000 și 9.000 de luptători Hamas
Purtătorul de cuvânt principal al IDF, Daniel Hagari, a prezentat, la NBC News, cele mai recente estimări privind numărul de luptători Hamas uciși sau capturați de forțele israeliene.
El a declarat că armata israeliană estimează că a ucis sau capturat între 8.000 și 9.000 de luptători Hamas, după 7 octombrie, transmite Sky News.
Această cifră – care nu a fost raportată anterior – ar reprezenta puțin mai puțin de o treime din forța Hamas estimată la 30.000 de oameni înainte de război.
El a adăugat că IDF este încrezător că liderul Hamas din Gaza, Yahya Sinwar, și locotenenții săi se află încă în interiorul enclavei și nu au fugit în Egipt.
„Știm că sunt în Gaza și vom ajunge la ei”, a spus el.
05 ian. - Acum o saptamana05-01-2024ONU avertizează că „timpul se scurge” pentru copiii din Gaza „prinși într-un coșmar” care se înrăutățește în fiecare zi
Directorul Unicef a avertizat că timpul se scurge pentru copiii din Gaza, care sunt „prinși într-un coșmar care se înrăutățește cu fiecare zi care trece”, notează The Guardian.
Copiii din Fâșia Gaza se confruntă cu o „triplă amenințare mortală” la adresa vieții lor, pe fondul creșterii numărului de cazuri de boli, al scăderii nutriției și al escaladării luptelor, a transmis vineri Catherine Russell.
Condițiile de viață ale copiilor continuă să se „deterioreze rapid”, a spus ea, menționând cazurile tot mai numeroase de diaree și creșterea sărăciei alimentare în rândul copiilor din teritoriu.
Cazurile de diaree la copiii sub cinci ani au crescut de la 48.000 la 71.000 în doar o săptămână începând cu 17 decembrie, ceea ce echivalează cu 3.200 de cazuri noi de diaree pe zi, a precizat agenția. Această creștere a numărului de cazuri într-un interval de timp atât de scurt este un „indiciu puternic că sănătatea copiilor din Fâșia Gaza se deteriorează rapid”, a precizat agenția.
„Copiii și familiile din Fâșia Gaza continuă să fie uciși și răniți în timpul luptelor, iar viețile lor sunt din ce în ce mai mult în pericol din cauza bolilor care pot fi prevenite și a lipsei de hrană și apă. Toți copiii și civilii trebuie să fie protejați de violență și să aibă acces la servicii și bunuri de bază”, a mai spus directorul Unicef.



Urmărește-ne pe Google News










 

----------------------------------


171 de aeronave Boeing au fost oprite la sol, după ce un avion al companiei Alaska Airlines a pierdut o parte din fuzelaj în timpul zborului 
Știri Externe
2024-01-06T20:57:13+02:00

Autoritatea americană de reglementare a transportului aerian (FAA) a ordonat reținerea temporară la sol a 171 de avioane Boeing 737 MAX 9, în urma exploziei unui panou de cabină, care a forțat vineri seara târziu un avion nou-nouț operat de Alaska Airlines să aterizeze de urgență, informează Reuters.



„FAA cere inspectarea imediată a anumitor avioane Boeing 737 MAX 9 înainte ca acestea să poată decola din nou”, a declarat sâmbătă, 6 ianuarie, Mike Whitaker, administratorul FAA. „Siguranța va continua să ne ghideze procesul de luare a deciziilor, în timp ce asistăm la ancheta NTSB privind zborul 1282 al Alaska Airlines”, a precizat el.
O bucată de fuselaj s-a desprins din partea stângă a avionului în timp ce acesta zbura vineri din Portland, Oregon, spre Ontario, în California, obligându-i pe piloți să se întoarcă avionul. La bord se aflau 171 de pasageri și șase membri ai echipajului, avionul reușind să aterizeze în siguranță la Portland. Noul avion MAX 9 era în serviciu de doar opt săptămâni.




‼️ Un Boeing dAlaska Airlines perd une partie de fuselage en vol – 05/01/24🔸En montée vers 15 000 ft, le Boeing 737 MAX-9 opérant le vol #AS1282 a perdu un panneau + hublot gauche🔸La décompression qui sen est suivi a nécessité une descente rapide et un atterrissage… pic.twitter.com/UnlLfvOdA5— Aero Gazette ✈️ (@AeroGazette) January 6, 2024 
Acesta este cel mai recent incident în care este implicat cel mai bine vândut model al Boeing, modelul fiind consemnat la sol timp de aproape doi ani în urma unor accidente în 2018 și 2019. Incidentul vine în contextul în care Boeing și un furnizor important se confruntă cu repetate probleme de producție sau de calitate.







Recomandări
INTERVIU Scriitor turc, despre mecanismele politice de discreditare a presei: „Fie te omoară, fie te bagă în închisoare, fie te duc în instanță, fie te cumpără”


Nu sunt indicii imediate privind cauza aparentei defecțiuni structurale și nici nu au fost raportate cazuri de persoane rănite.
Operatorul Alaska Airlines începuse deja să rețină la sol zeci de avioane Boeing (BA.N) pentru verificări de siguranță. Compania a anunțat că, începând de sâmbătă dimineață, a finalizat mai mult de un sfert din inspecții și nu a găsit nicio problemă. Mai multe dintre avioane încă zburau în timpul zilei de sâmbătă, potrivit site-ului de specialitate FlightRadar24.




Directorul general al companiei Alaska Airlines, Ben Minicucci, a declarat, într-un comunicat, că flota sa de 65 de avioane similare va fi repusă în funcțiune doar după inspecțiile preventive de întreținere și siguranță, care urmează să fie finalizate în „următoarele câteva zile”.
Consiliul Național pentru Siguranța Transporturilor din SUA a anunțat că o echipă de experți în structuri, operațiuni și sisteme va sosi la fața locului în cursul zilei de sâmbătă pentru a începe o anchetă.




Boeing a precizat că lucrează pentru a aduna mai multe informații și că este în contact cu compania aeriană.
Zborul 1282 ajunsese la puțin peste 4.870 de metri când s-a produs explozia, potrivit FlightRadar24.



Recomandări
CORESPONDENȚĂ DIN SOFIA. Putin, condamnat pe o scenă de teatru din Bulgaria, unde peste 30% din populație îl apreciază. „Mai devreme sau mai târziu, răul începe să se roadă din interior”


„Am vrea să coborâm”, a spus pilotul către controlul traficului aerian, potrivit unei înregistrări publicate pe liveatc.net.
„Declarăm o situație de urgență. Chiar trebuie să coborâm la 3.000 de metri”, a adăugat pilotul, referindu-se la altitudinea inițială de staționare pentru astfel de urgențe, sub care se consideră că respirația este posibilă, fără oxigen suplimentar, pentru persoanele sănătoase.




Imaginile postate pe rețelele de socializare au arătat măști de oxigen desfășurate și o porțiune din peretele lateral al aeronavei care lipsea.
NEW IMAGE from on board Alaska Airlines 1282 after ***part of the fuselage*** blew out mid-flight. Successful emergency return to Portland after 20 minutes in the air. 10-week-old (!) Boeing 737 Max 9. NTSB investigating. pic.twitter.com/qjX8fQ1br1— Pete Muntean (@petemuntean) January 6, 2024 
Fotografiile pasagerilor par să arate că o secțiune a fuselajului, folosită uneori pentru o ușă opțională de ieșire din spatele cabinei de mijloc, dispăruse, lăsând un gol în formă de ușă.




Ușa suplimentară este instalată de obicei de companiile aeriene low-cost care folosesc locuri suplimentare ce necesită mai multe căi de evacuare.
Totuși, aceste uși sunt permanent „astupate”, sau dezactivate, pe unele avioane, inclusiv pe cele ale companiei Alaska Airlines.



Recomandări
INTERVIU. Radu Jude, regizorul filmului propus de România la Oscar: Misiunea cinemaului „e de a arăta ce nu merge, indiferent de regim. Chiar și în Paradis, tot asta trebuie făcut”


Aeronava a fost livrată companiei Alaska Airlines la sfârșitul lunii octombrie și certificată la începutul lunii noiembrie, potrivit datelor FAA.
Foto: Profimedia Images



Urmărește-ne pe Google News




----------------------------------

